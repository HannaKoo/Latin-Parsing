soror Tonantis hoc enim solum mihi nomen relictum est semper alienum Iouem ac templa summi uidua deserui aetheris caelo pulsa paelicibus dedi tellus colenda est paelices caelum tenent .
hinc Arctos alta parte glacialis poli sublime classes sidus Argolicas agit hinc qua tepenti uere laxatur dies Tyriae per undas uector Europae nitet illinc timendum ratibus ac ponto gregem passim uagantes exerunt Atlantides .
ferro minax hinc terret Orion deos Perseus aureus stellas habet hinc clara gemini signa Tyndaridae micant natis mobilis tellus stetit .
nec ipse tantum Bacchus aut Bacchi parens adiere superos ne qua pars probro uacet mundus puellae serta Gnosiacae gerit .
sed uetera sero querimur una me dira ac fera Thebana tellus nuribus a sparsa impiis quotiens nouercam fecit .
escendat licet uictrix teneat Alcmene locum natus astra promissa occupet in cuius ortus mundus impendit diem Eoo Phoebus effulsit mari retinere mersum iussus Oceano iubar .
non sic abibunt odia uiuaces aget uiolentus iras animus et saeuus dolor aeterna bella pace sublata geret .
quae bella .
quicquid horridum tellus creat inimica quicquid pontus aut aer tulit terribile dirum pestilens atrox ferum fractum atque domitum est .
superat et crescit malis nostra fruitur in laudes suas mea uertit odia dum nimis saeua impero patrem probaui gloriae feci locum .
qua Sol reducens deponens diem binos propinqua tinguit Aethiopas face indomita uirtus colitur et toto deus narratur orbe .
monstra iam desunt mihi labor est Herculi iussa exequi quam mihi iubere laetus imperia excipit .
quae fera tyranni iura uiolento queant nocere iuueni .
nempe pro telis gerit quae timuit et quae fudit armatus uenit leone et hydra .
nec satis terrae patent effregit ecce limen inferni Iouis et opima uicti regis ad superos refert .
parum est reuerti foedus umbrarum perit uidi ipsa uidi nocte discussa inferum et Dite domito spolia iactantem patri fraterna .
cur non uinctum et oppressum trahit ipsum catenis paria sortitum Ioui capto potitur et retegit Styga .
patefacta ab imis Manibus retro uia est et sacra dirae mortis in aperto iacent .
at ille rupto carcere umbrarum ferox de me triumphat et superbifica manu atrum per urbes ducit Argolicas canem .
uiso labantem Cerbero uidi diem Solem me quoque inuasit tremor et terna monstri colla deuicti intuens timui imperasse .
leuia sed nimium queror caelo timendum est regna ne summa occupet qui uicit ima sceptra praeripiet patri .
nec in astra lenta ueniet ut Bacchus uia iter ruina quaeret et uacuo uolet regnare mundo .
robore experto tumet et posse caelum uiribus uinci suis didicit ferendo subdidit mundo caput nec flexit umeros molis immensae labor collo sedit Herculeo polus .
immota ceruix sidera et caelum tulit et me prementem quaerit ad superos uiam .
perge ira perge et magna meditantem opprime congredere manibus ipsa dilacera tuis quid tanta mandas odia .
discedant ferae ipse imperando fessus Eurystheus uacet .
Titanas ausos rumpere imperium Iouis emitte Siculi uerticis laxa specum tellus gigante Doris excusso tremens supposita monstri colla terrifici leuet sublimis alias Luna concipiat feras sed uicit ista .
quaeris Alcidae parem .
nemo est nisi ipse bella iam gerat .
adsint ab imo Tartari fundo excitae Eumenides ignem flammeae spargant comae uiperea saeuae uerbera incutiant manus .
i nunc superbe caelitum sedes pete humana temne .
iam Styga et Manes ferox fugisse credis .
hic tibi ostendam inferos .
reuocabo in alta conditam caligine ultra nocentum exilia discordem deam quam munit ingens montis oppositi specus educam et imo Ditis e regno extraham quicquid relictum est ueniet inuisum Scelus lambens sanguinem Impietas ferox et in se semper armatus Furor hoc hoc ministro noster utatur dolor .
incipite famulae Ditis ardentem citae concutite pinum et agmen horrendum anguibus Megaera ducat atque luctifica manu uastam rogo flagrante corripiat trabem .
hoc agite poenas petite uitiatae Stygis .
concutite pectus acrior mentem excoquat quam qui caminis ignis Aetnaeis furit ut possit animo captus Alcides agi magno furore percitus uobis prius insaniendum est .
Iuno cur nondum furis .
me me sorores mente deiectam mea uersate primam facere si quicquam apparo dignum nouerca uota mutentur mea natos reuersus uideat incolumes precor fortis redeat .
inueni diem inuisa quo nos Herculis uirtus iuuet .
me uicit et se uincat et cupiat mori ab inferis reuersus .
hic prosit mihi Ioue esse genitum .
stabo et ut certo exeant emissa neruo tela librabo manu regam furentis arma pugnanti Herculi tandem fauebo scelere perfecto licet admittat illas genitor in caelum manus .
mouenda iam sunt bella clarescit dies Titan lucidus croceo subit .
iam rara micant sidera prono languida mundo nox uicta uagos contrahit ignes luce renata cogit nitidum Phosphoros agmen signum celsi glaciale poli septem stellis Arcados ursae lucem uerso temone uocat .
iam caeruleis euectus equis Titan summa prospicit Oeta iam Cadmeis incluta Bacchis aspersa die dumeta rubent fugit reditura soror .
labor exoritur durus et omnis agitat curas domos .
pastor gelida cana pruina grege dimisso pabula carpit ludit prato liber aperto nondum rupta fronte iuuencus uacuae reparant ubera matres errat cursu leuis incerto molli petulans haedus in herba .
pendet summo stridula ramo nouo tradere soli gestit querulos inter nidos Thracia paelex circa confusa sonat murmure mixto testata diem .
carbasa uentis credit dubius nauita uitae laxos aura complente sinus .
hic exesis pendens scopulis aut deceptos instruit hamos aut suspensus spectat pressa praemia dextra sentit tremulum linea piscem .
haec innocuae quibus est uitae tranquilla quies .
et laeta suo domus spes immanis urbibus errant metus .
ille superbos aditus regum fores expers somni colit hic nullo fine beatas componit opes gazis inhians et congesto pauper in auro .
illum populi fauor attonitum magis mobile uulgus aura tumidum tollit inani hic clamosi rabiosa fori iurgia uendens improbus iras et uerba locat .
nouit paucos secura quies qui uelocis memores aeui tempora numquam reditura tenent .
dum fata sinunt uiuite laeti properat cursu uita citato die rota praecipitis uertitur anni durae peragunt pensa sorores nec sua retro fila reuoluunt .
at gens hominum fertur rapidis obuia fatis incerta sui Stygias ultro quaerimus undas .
nimium Alcide pectore forti properas maestos uisere Manes certo ueniunt tempore Parcae .
nulli iusso cessare licet nulli scriptum proferre diem recipit populos urna citatos .
alium multis gloria terris tradat et omnes fama per urbes garrula laudet parem tollat et astris alius curru sublimis eat me mea tellus Lare secreto tegat .
uenit ad pigros cana senectus loco sed certa sedet sordida paruae fortuna domus alte uirtus animosa cadit .
sed maesta uenit crine soluto Megara paruum comitata gregem senio graditur Alcidae parens .
o magne Olympi rector et mundi arbiter iam statue tandem grauibus aerumnis modum cladi .
nulla lux umquam mihi secura fulsit finis alterius mali gradus est futuri .
protinus reduci nouus paratur hostis antequam laetam domum contingat aliud iussus ad bellum meat nec ulla requies tempus aut ullum uacat nisi dum iubetur .
sequitur a primo statim infesta Iuno immunis fuit infantis aetas .
monstra superauit prius quam nosse posset .
gemina cristati caput angues ferebant ora quos contra obuius reptabat infans igneos serpentium oculos remisso lumine ac placido intuens artos serenis uultibus nodos tulit et tumida tenera guttura elidens manu prolusit hydrae .
Maenali pernix fera multo decorum praeferens auro caput deprensa cursu maximus Nemeae timor pressus lacertis gemuit Herculeis leo .
quid stabula memorem dira Bistonii gregis regem pabulum armentis datum densis hispidum Erymanthi iugis Arcadia quatere nemora Maenalium suem centum non leuem populis metum .
inter remotos gentis Hesperiae greges pastor triformis litoris Tartesii peremptus acta est praeda ab occasu ultimo notum Cithaeron pauit Oceano pecus .
penetrare iussus solis aestiui plagas et adusta medius regna quae torret dies utrimque montes soluit ac rupto obice latam ruenti fecit Oceano uiam .
post haec adortus nemoris opulenti domos aurifera uigilis spolia serpentis tulit quid saeua Lernae monstra numerosum malum non igne demum uicit et docuit mori pinnis condere obductis diem petit ab ipsis nubibus Stymphalidas .
non uicit illum caelibis semper tori regina gentis uidua Thermodontiae nec ad omne clarum facinus audaces manus stabuli fugauit turpis Augei labor .
quid ista prosunt .
orbe defenso caret .
sensere terrae pacis auctorem suae abesse tristes prosperum ac felix scelus uirtus uocatur sontibus parent boni ius est in armis opprimit leges timor .
ante ora uidi nostra truculenta manu gnatos paterni cadere regni uindices Cadmi nobilis stirpem ultimam occidere uidi regium capitis decus cum capite raptum .
quis satis Thebas fleat .
ferax deorum terra quem dominum tremis .
e cuius aruis fecundo sinu stricto iuuentus orta cum ferro stetit muros natus Amphion Ioue struxit canoro saxa modulatu trahens in cuius urbem non semel diuum parens caelo relicto uenit haec quae caelites recepit et quae fecit et fas sit loqui fortasse faciet sordido premitur iugo .
Cadmea proles atque Ophionium genus quo reccidistis .
tremitis ignauum exulem suis carentem finibus nostris grauem .
qui scelera terra persequitur mari ac saeua iusta sceptra confringit manu nunc seruit absens quae fieri uetat Thebas exul Herculeas Lycus .
sed non tenebit .
aderit et poenas petet ad astra emerget inueniet uiam aut faciet .
adsis sospes et remees precor uenias uictor ad uictam domum .
emerge coniunx atque dispulsas manu abrumpe tenebras nulla si retro uia clusum est orbe diducto redi et quicquid atra nocte possessum latet emitte .
dirutis qualis iugis praeceps citato flumini quaerens iter quondam stetisti scissa cum uasto impetu patuere Tempe pectore impulsus tuo huc mons et illuc cessit et rupto aggere noua cucurrit Thessalus torrens uia talis parentes liberos patriam petens erumpe rerum terminos efferens et quicquid auida tot per annorum gradus abscondit aetas redde et oblitos sui pauidos ante te populos age .
indigna te sunt spolia si tantum refers quantum imperatum est .
magna sed nimium loquor ignara nostrae sortis .
unde illum mihi quo te dexteram amplectar diem lentos nec mei memores querar .
tibi o deorum ductor indomiti ferent centena tauri colla tibi frugum potens secreta reddam sacra tibi muta fide longas Eleusin tacita iactabit faces .
tum restitutas fratribus rebor meis animas et ipsum regna moderantem sua florere patrem .
si qua te maior tenet clausum potestas sequimur aut omnes tuo defende reditu sospes aut omnes trahe .
trahes nec ullus eriget fractos deus .
o socia nostri sanguinis casta fide seruans torum magnanimi Herculis meliora mente concipe atque animum excita .
aderit profecto qualis ex omni solet labore maior .
quod nimis miseri uolunt hoc facile credunt .
immo quod metuunt nimis numquam moueri posse nec tolli putant prona est timori semper in peius fides .
demersus ac defossus et toto insuper oppressus orbe quam uiam ad superos habet .
quam tunc habebat cum per arentem plagam et fluctuantes more turbati maris adit harenas discedens fretum et bis recurrens deserta rate deprensus haesit Syrtium breuibus uadis et puppe fixa maria superauit pedes .
iniqua raro maximis uirtutibus fortuna parcit nemo se tuto diu periculis offerre tam crebris potest quem saepe transit casus aliquando inuenit .
sed ecce saeuus ac minas uultu gerens et qualis animo est talis incessu uenit aliena dextra sceptra concutiens Lycus .
urbis regens opulenta Thebanae loca et omne quicquid uberi cingit solo obliqua Phocis quicquid Ismenos rigat quicquid Cithaeron uertice excelso uidet et bina findens Isthmos exilis freta non uetera patriae iura possideo domus ignauus heres nobiles non sunt mihi aui nec altis inclitum titulis genus sed clara uirtus qui genus iactat suum aliena laudat .
rapta sed trepida manu sceptra obtinentur omnis in ferro est salus quod ciuibus tenere te inuitis scias strictus tuetur ensis .
alieno in loco haut stabile regnum est una sed nostras potest fundare uires iuncta regali face Megara ducet e genere inclito nouitas colorem nostra .
non equidem reor fore ut recuset ac meos spernat toros quod si impotenti pertinax animo abnuet stat tollere omnem penitus Herculeam domum .
inuidia factum ac sermo popularis premet .
ars prima regni est posse inuidiam pati .
temptemus igitur fors dedit nobis locum .
namque ipsa tristi uestis obtentu caput uelata iuxta praesides adstat deos adhaeret uerus Alcidae sator .
iste nostri generis exitium ac lues noui parat .
quid temptat .
o clarum trahens a stirpe nomen regia facilis mea parumper aure uerba patienti excipe .
si aeterna semper odia mortales gerant nec coeptus umquam cedat ex animis furor sed arma felix teneat infelix paret nihil relinquent bella tum uastis ager squalebit aruis subdita tectis face altus sepultas obruet gentes cinis .
pacem reduci uelle uictori expedit uicto necesse est .
particeps regno ueni sociemur animis pignus hoc fidei cape continge dextram .
quid truci uultu siles .
ut parentis sanguine aspersam manum gemina caede contingam .
prius extinguet ortus referet occasus diem pax ante fida niuibus et flammis erit et Scylla Siculum iunget Ausonio latus multo uicibus alternis fugax Euripus unda stabit Euboica piger .
patrem abstulisti regna germanos Larem patrium quid ultra est .
una res superest mihi fratre ac parente carior regno ac Lare odium tui quod esse cum populo mihi commune doleo pars quota ex illo mea est .
dominare tumidus spiritus altos gere sequitur superbos ultor a tergo deus .
Thebana noui regna quid matres loquar passas et ausas scelera .
quid geminum nefas nomen coniugis nati patris .
quid bina fratrum castra .
quid totidem rogos .
riget superba Tantalis luctu parens Phrygio manat in Sipylo lapis .
quin ipse toruum subrigens crista caput Illyrica Cadmus regna permensus fuga longas reliquit corporis tracti notas .
haec te manent exempla dominare ut libet dum solita regni fata te nostri uocent .
agedum efferatas rabida uoces amoue et disce regum imperia ab Alcide pati .
ego rapta quamuis sceptra uictrici geram dextra cuncta sine legum metu quas arma uincunt pauca pro causa loquar nostra .
cruento cecidit in bello pater .
cecidere fratres .
arma non seruant modum nec temperari facile nec reprimi potest stricti ensis ira bella delectat cruor .
sed ille regno pro suo nos improba cupidine acti .
quaeritur belli exitus non causa .
sed nunc pereat omnis memoria cum uictor arma posuit et uictum decet deponere odia .
non ut inflexo genu regnantem adores petimus hoc ipsum placet animo ruinas quod capis magno tuas es rege coniunx digna sociemus toros .
gelidus per artus uadit exanguis tremor .
quod facinus aures pepulit .
haut equidem horrui cum pace rupta bellicus muros fragor circumsonaret pertuli intrepide omnia thalamos tremesco capta nunc uideor mihi .
grauent catenae corpus et longa fame mors protrahatur lenta non uincet fidem uis ulla nostram moriar Alcide tua .
mersus inferis coniunx facit .
inferna tetigit posset ut supera assequi .
telluris illum pondus immensae premit .
nullo premetur onere qui caelum tulit .
cogere .
cogi qui potest nescit mori .
effare potius quod nouis thalamis parem regale munus .
aut tuam mortem aut meam .
moriere demens .
coniugi occurram meo .
nostro famulus est potior tibi .
quot iste famulus tradidit reges neci .
cur ergo regi seruit et patitur iugum .
imperia dura tolle quid uirtus erit .
obici feris uirtutem putas .
uirtutis est domare quae cuncti pauent .
tenebrae loquentem magna Tartareae premunt .
non est ad astra mollis e terris uia .
quo patre genitus caelitum sperat domos .
miseranda coniunx Herculis magni sile partes meae sunt reddere Alcidae patrem uerum .
post tot ingentis uiri memoranda facta pacatum manu quodcumque Titan ortus et labens uidet post monstra tot perdomita post Phlegram impio sparsam cruore defensos deos nondum liquet de patre .
mentimur Iouem Iunonis odio crede .
quid uiolas Iouem .
mortale caelo non potest iungi genus .
communis ista pluribus causa est deis .
fuerant ante quam fierent dei .
pastor Pheraeos Delius pauit greges .
sed non per omnes exul errauit plagas .
quem profuga terra mater errante edidit .
num monstra saeua Phoebus aut timuit feras .
primus sagittas imbuit Phoebi draco .
quam grauia paruus tulerit ignoras mala .
e matris utero fulmine eiectus puer mox fulminanti proximus patri stetit .
quid qui gubernat astra qui nubes quatit non latuit infans rupis Idaeae specu .
sollicita tanti pretia natales habent magno constitit nasci deum .
quemcumque miserum uideris hominem scias .
quemcumque fortem uideris miserum neges .
fortem uocemus cuius ex umeris leo donum puellae factus et claua excidit pictum ueste Sidonia latus .
fortem uocemus cuius horrentes comae maduere nardo laude qui notas manus ad non uirilem tympani mouit sonum mitra ferocem barbara frontem premens .
non erubescit Bacchus effusos tener sparsisse crines nec manu molli leuem uibrare thyrsum cum parum forti gradu auro decorum syrma barbaricum trahit post multa uirtus opera laxari solet .
hoc Euryti fatetur euersi domus ritu uirginum oppressi greges hoc nulla Iuno nullus Eurystheus iubet ipsius haec sunt opera .
non nosti omnia ipsius opus est caestibus fractus suis Eryx et Eryci iunctus Antaeus Libys et qui hospitali caede manantes foci bibere iustum sanguinem Busiridis ipsius opus est uulneri et ferro inuius mortem coactus integer Cycnus pati nec unus una Geryon uictus manu .
eris inter istos qui tamen nullo stupro laesere thalamos .
quod Ioui hoc regi licet Ioui dedisti coniugem regi dabis et te magistro non nouum hoc discet nurus etiam uiro probante meliorem sequi .
sin copulari pertinax taedis negat uel ex coacta nobilem partum feram .
umbrae Creontis et Penates Labdaci et nuptiales impii Oedipodae faces nunc solita nostro fata coniugio date .
nunc nunc cruentae regis Aegypti nurus adeste multo sanguine infectae manus .
dest una numero Danais explebo nefas .
coniugia quoniam peruicax nostra abnuis terres sceptra quid possint scies .
complectere aras nullus eripiet deus te mihi nec orbe si remolito queat ad supera uictor numina Alcides uehi .
congerite siluas templa supplicibus suis iniecta flagrent coniugem et totum gregem consumat unus igne subiecto rogus .
hoc munus a te genitor Alcidae peto rogare quod me deceat ut primus cadam .
qui morte cunctos luere supplicium iubet nescit tyrannus esse diuersa inroga miserum ueta perire felicem iube .
ego dum cremandis trabibus accrescit rogus sacro regentem maria uotiuo colam .
pro numinum uis summa pro caelestium rector cuius excussis tremunt humana telis impiam regis feri compesce dextram .
quid deos frustra precor .
ubicumque es audi nate .
cur subito labant agitata motu templa .
cur mugit solum .
infernus imo sonuit e fundo fragor audimur est est sonitus Herculei gradus .
o Fortuna uiris inuida fortibus quam non aequa bonis praemia diuidis .
Eurystheus facili regnet in otio Alcmena genitus bella per omnia monstris exagitet caeliferam manum serpentis resecet colla feracia deceptis referat mala sororibus cum somno dederit peruigiles genas pomis diuitibus praepositus draco .
intrauit Scythiae multiuagas domos et gentes patriis sedibus hospitas freti terga rigentia et mutis tacitum litoribus mare .
illic dura carent aequora fluctibus et qua plena rates carbasa tenderent intonsis teritur semita Sarmatis .
stat pontus uicibus mobilis annuis nauem nunc facilis nunc equitem pati .
illic quae uiduis gentibus imperat aurato religans ilia balteo detraxit spolium nobile corpori et peltam et niuei uincula pectoris uictorem posito suspiciens genu .
qua spe praecipites actus ad inferos audax ire uias inremeabiles uidisti Siculae regna Proserpinae .
illic nulla noto nulla fauonio consurgunt tumidis fluctibus aequora non illic geminum Tyndaridae genus succurrunt timidis sidera nauibus stat pigro pelagus gurgite languidum et cum Mors auidis pallida dentibus gentes innumeras Manibus intulit uno tot populi remige transeunt .
euincas utinam iura ferae Stygis colos non reuocabiles .
hic qui rex populis pluribus imperat bello cum peteres Nestoream Pylon conseruit pestiferas manus telum tergemina cuspide praeferens effugit tenui uulnere saucius et mortis dominus pertimuit mori .
fatum rumpe manu tristibus inferis prospectus pateat lucis et inuius limes det faciles ad superos uias .
immites potuit flectere cantibus umbrarum dominos et prece supplici Orpheus Eurydicen dum repetit suam .
quae siluas et aues traxerat ars quae praebuerat fluminibus moras ad cuius sonitum constiterant ferae mulcet non solitis uocibus inferos et surdis resonat clarius in locis .
deflent Eurydicen Threiciae nurus deflent et lacrimis difficiles dei et qui fronte nimis crimina tetrica quaerunt ac ueteres excutiunt reos flentes Eurydicen iuridici sedent .
tandem mortis ait uincimur arbiter euade ad superos lege tamen data tu post terga tui perge uiri comes tu non ante tuam respice coniugem quam cum clara deos obtulerit dies aderit ianua Taenari .
odit uerus amor nec patitur moras munus dum properat cernere perdidit .
quae uinci potuit regia carmine haec uinci poterit regia uiribus .
o lucis almae rector et caeli decus qui alterna curru spatia flammifero ambiens inlustre latis exeris terris caput da Phoebe ueniam si quid inlicitum tui uidere uultus iussus in lucem extuli arcana mundi .
caelestum arbiter uisus fulmine opposito tege et tu secundo maria qui sceptro regis imas pete undas .
quisquis ex alto aspicit terrena facie pollui metuens noua aciem reflectat in caelum erigat portenta fugiens hoc nefas cernant duo qui aduexit et quae iussit .
in poenas meas atque in labores non satis terrae patent Iunonis odio uidi inaccessa omnibus ignota Phoebo deterior polus obscura diro spatia concessit Ioui et si placerent tertiae sortis loca regnare potui noctis aeternae chaos et nocte quiddam grauius et tristes deos et fata uidi morte contempta redi .
quid restat aliud .
uidi et ostendi inferos .
da si quid ultra est iam diu pateris manus cessare nostras Iuno quae uinci iubes .
sed templa quare miles infestus tenet sacrum terror armorum obsidet .
utrumne uisus uota decipiunt meos an ille domitor orbis et Graium decus tristi silentem nubilo liquit domum .
ille natus .
membra laetitia stupent .
o nate certa at sera Thebarum salus in auras editum an uana fruor deceptus umbra .
es .
agnosco toros et alto nobilem trunco manum .
unde iste genitor squalor et lugubribus amicta coniunx .
unde tam foedo obsiti paedore nati .
quae domum clades grauat .
socer est peremptus regna possedit Lycus natos parentem coniugem leto petit .
ingrata tellus nemo ad Herculeae domus auxilia uenit .
uidit hoc tantum nefas defensus orbis .
cur diem questu tero .
mactetur hostia hanc ferat uirtus notam summus hostis Alcidae Lycus .
ad hauriendum sanguinem inimicum feror Theseu resiste ne qua uis subita ingruat .
me bella poscunt differ amplexus parens differ .
nuntiet Diti Lycus me iam redisse .
flebilem ex oculis fuga regina uultum nato sospite lacrimas cadentes reprime si noui Herculem Lycus Creonti debitas poenas dabit .
lentum est dabit dat hoc quoque est lentum dedit .
uotum secundet qui potest nostrum deus lassis adsit .
o magni comes magnanime nati pande uirtutum ordinem quam longa maestos ducat ad Manes uia ut uincla tulerit dura Tartareus canis .
memorare cogis acta securae quoque horrenda menti .
uix adhuc certa est fides uitalis aurae torpet acies luminum uisus uix diem insuetum ferunt .
peruince Theseu quicquid alto in pectore remanet pauoris neue te fructu optimo frauda laborum quae fuit durum pati meminisse dulce est .
fare casus horridos .
fas omne mundi dominantem precor regno capaci quam amotam inrita quaesiuit Enna mater ut iura abdita et operta terris liceat impune eloqui .
Spartana tellus nobile attollit iugum densis ubi aequor Taenarus siluis premit hic ora soluit Ditis inuisi domus rupes alta et immenso specu ingens uorago faucibus uastis patet pandit omnibus populis iter .
non caeca tenebris incipit primo uia tenuis relictae lucis a tergo nitor dubius solis afflicti cadit et ludit aciem nocte sic mixta solet praebere lumen primus aut serus dies .
hinc ampla uacuis spatia laxantur locis in quae omne mersum penetrat humanum genus .
nec ire labor est ipsa deducit uia ut saepe puppes aestus inuitas rapit sic pronus aer urguet atque auidum chaos retroflectere haut umquam sinunt umbrae tenaces .
intus immensi sinus placido quieta labitur Lethe uado curas neue remeandi amplius pateat facultas flexibus multis grauem inuoluit amnem qualis incertis uagus Maeander undis ludit et cedit sibi dubius litus an fontem petat .
palus inertis foeda Cocyti iacet hic uultur illic luctifer bubo gemit triste resonat infaustae strigis .
horrent opaca fronde nigrantes comae taxo imminente quam tenet segnis Sopor maesta tabido rictu iacet serus conscios uultus tegit .
Metus Funus et frendens Dolor Luctus sequitur et Morbus tremens et cincta ferro Bella in extremo abdita iners Senectus adiuuat baculo gradum .
aliqua tellus Cereris aut Bacchi ferax .
non prata uiridi laeta facie germinant nec adulta leni fluctuat Zephyro seges non ulla ramos silua pomiferos habet sterilis profundi uastitas squalet soli et foeda tellus torpet aeterno situ .
maestus finis et mundi ultima immotus aer haeret et pigro sedet nox atra mundo cuncta maerore horrida morte peior est mortis locus .
quid ille opaca qui regit sceptro loca qua sede positus temperat populos leues .
est in recessu Tartari obscuro locus quem grauibus umbris spissa caligo alligat .
a fonte discors manat hinc uno latex alter quieto similis hunc iurant dei tacente sacram deuehens fluuio Styga at hic tumultu rapitur ingenti ferox et saxa fluctu uoluit Acheron inuius renauigari .
cingitur duplici uado aduersa Ditis regia atque ingens domus umbrante luco tegitur .
hic uasto specu pendent tyranni limina hoc umbris iter haec porta regni .
campus hanc circa iacet in quo superbo digerit uultu sedens animas recentes dira maiestas dei .
frons torua fratrum quae tamen speciem gerat tantae uultus est illi Iouis sed fulminantis magna pars regni trucis est ipse dominus cuius aspectus timet quicquid timetur .
est fama inferis tam sera reddi iura et oblitos sui sceleris nocentes debitas poenas dare .
quis iste ueri rector atque aequi arbiter .
non unus alta sede quaesitor sedens iudicia trepidis sera sortitur reis .
aditur illo Gnosius Minos foro Rhadamanthus illo Thetidis hoc audit socer .
quod quisque fecit patitur auctorem scelus repetit premitur exemplo nocens uidi cruentos carcere includi duces et impotentis terga plebeia manu scindi tyranni .
quisquis est placide potens uitae seruat innocuas manus et incruentum mitis imperium regit parcit longa permensus diu felicis aeui spatia uel caelum petit uel laeta felix nemoris Elysii loca iudex futurus .
sanguine humano abstine quicumque regnas scelera taxantur modo maiore uestra .
certus inclusos tenet locus nocentes .
fert fama impios supplicia uinclis saeua perpetuis domant .
rapitur uolucri tortus Ixion rota ceruice saxum grande Sisyphia sedet in amne medio faucibus siccis senex sectatur undas alluit mentum latex cum iam saepe decepto dedit perit unda in ore poma destituunt famem .
praebet uolucri Tityos aeternas dapes frustra Danaides plenas gerunt errant furentes impiae Cadmeides mensas auida Phineas auis .
nunc ede nati nobilem pugnam mei .
patrui uolentis munus an spolium refert .
ferale tardis imminet saxum uadis stupent ubi undae segne torpescit fretum .
hunc seruat amnem cultu et aspectu horridus Manes squalidus uectat senex .
impexa pendet barba deformem sinum nodus coercet concauae lucent genae regit ipse longo portitor conto ratem .
hic onere uacuam litori puppem applicans repetebat umbras poscit Alcides uiam cedente turba dirus exclamat Charon quo pergis audax .
siste properantem gradum .
non passus ullas natus Alcmena moras ipso coactum nauitam conto domat puppem .
cumba populorum capax succubuit uni sedit et grauior ratis utrimque Lethen latere titubanti bibit .
tum uicta trepidant monstra Centauri truces multo in bella succensi mero Stygiae paludis ultimos quaerens sinus fecunda mergit capita Lernaeus labor .
post haec auari Ditis apparet domus hic saeuus umbras territat Stygius canis qui terna uasto capita concutiens sono regnum tuetur .
sordidum tabo caput lambunt colubrae uiperis horrent iubae torta sibilat cauda draco .
par ira formae sensit ut motus pedum attollit hirtas angue uibrato comas captat aure subrecta sonum sentire et umbras solitus .
ut propior stetit Ioue natus antro sedit incertus canis timuit .
ecce latratu graui loca muta terret sibilat totos minax serpens per armos .
uocis horrendae fragor per ora missus terna felices quoque exterret umbras .
soluit a laeua feros tunc ipse rictus et Cleonaeum caput opponit ac se tegmine ingenti tegit uictrice magnum dextera robur gerens .
huc nunc et illuc uerbere assiduo rotat ingeminat ictus .
domitus infregit minas et cuncta lassus capita summisit canis toto cessit .
extimuit sedens uterque solio dominus et duci iubet me quoque petenti munus Alcidae dedit .
tum grauia monstri colla permulcens manu adamante texto uincit oblitus sui custos opaci peruigil regni canis componit aures timidus et patiens trahi fassus ore summisso obsequens utrumque cauda pulsat anguifera latus .
postquam est ad oras Taenari uentum et nitor percussit oculos lucis ignotae nouus resumit animos uictus et uastas furens quassat catenas paene uictorem abstulit retro uexit et mouit gradu .
tunc et meas respexit Alcides manus geminis uterque uiribus tractum canem ira furentem et bella temptantem inrita intulimus orbi .
uidit ut clarum diem et pura nitidi spatia conspexit poli oborta nox est lumina in terram dedit compressit oculos et diem inuisum expulit retroflexit atque omni petit ceruice terram tum sub Herculeas caput abscondit umbras .
densa sed laeto uenit clamore turba frontibus laurum gerens meritas Herculis laudes canit .
natus Eurystheus properante partu iusserat mundi penetrare fundum derat hoc solum numero laborum tertiae regem spoliare sortis .
ausus es caecos aditus inire ducit ad Manes uia qua remotos tristis et nigra metuenda silua sed frequens magna comitante turba .
quantus incedit populus per urbes ad noui ludos auidus theatri quantus Eleum ruit ad Tonantem quinta cum sacrum reuocauit aestas quanta cum longae redit hora nocti crescere et somnos cupiens quietos libra Phoebeos tenet aequa currus turba secretam Cererem frequentat et citi tectis properant relictis Attici noctem celebrare mystae tanta per campos agitur silentes turba pars tarda graditur senecta tristis et longa satiata uita pars adhuc currit melioris aeui uirgines nondum thalamis iugatae et comis nondum positis ephebi matris et nomen modo doctus infans .
his datum solis minus ut timerent igne praelato releuare noctem ceteri uadunt per opaca tristes .
qualis est uobis animus remota luce cum maestus sibi quisque sensit obrutum tota caput esse terra .
stat chaos densum turpes et color noctis malus ac silentis otium mundi nubes .
sera nos illo referat senectus nemo ad id sero uenit unde numquam cum semel uenit potuit reuerti quid iuuat durum properare fatum .
omnis haec magnis uaga turba terris ibit ad Manes inerti uela Cocyto tibi crescit omne et quod occasus uidet et quod ortus .
parce uenturis tibi mors paramur .
sis licet segnis properamus ipsi prima quae uitam dedit hora carpit .
Thebis laeta dies adest .
aras tangite supplices pingues caedite uictimas permixtae maribus nurus sollemnes agitent choros cessent deposito iugo arui fertilis incolae .
pax est Herculea manu Auroram inter et Hesperum et qua sol medium tenens umbras corporibus negat quodcumque alluitur solum longo Tethyos ambitu Alcidae domuit labor .
transuectus uada Tartari pacatis redit inferis .
iam nullus superest timor nil ultra iacet inferos .
stantes sacrificus comas dilecta tege populo .
uictrice dextra fusus aduerso Lycus terram cecidit ore tum quisquis comes fuerat tyranni iacuit et poenae comes .
nunc sacra patri uictor et superis feram meritas uictimis aras colam .
te te laborum socia et adiutrix precor belligera Pallas cuius in laeua ciet aegis feroces ore saxifico minas adsit Lycurgi domitor et rubri maris tectam uirente cuspidem thyrso gerens numen Phoebus et Phoebi soror soror sagittis aptior Phoebus lyrae quisquis incolit caelum meus non ex nouerca frater .
huc appellite greges opimos quicquid Indorum seges odoris quicquid arboribus legunt conferte in aras pinguis exundet uapor .
populea nostras arbor exornet comas te ramus oleae fronde gentili tegat Theseu Tonantem nostra adorabit manus tu conditores urbis et siluestria trucis antra Zethi nobilis Dircen aquae regis aduenae Tyrium coles .
date tura flammis .
nate manantes prius manus cruenta caede et hostili expia .
utinam cruore capitis inuisi deis libare possem gratior nullus liquor tinxisset aras uictima haut ulla amplior potest opima mactari Ioui quam rex iniquus .
finiat genitor tuos opta labores detur aliquando otium fessis .
ipse concipiam preces Ioue dignas .
stet suo caelum loco et aequor astra inoffensos agant aeterna cursus .
alta pax gentes alat ferrum omne teneat ruris innocui labor lateant .
nulla tempestas fretum uiolenta turbet nullus irato Ioue exiliat ignis nullus hiberna niue nutritus agros amnis euersos trahat .
uenena cessent nulla nocituro grauis suco tumescat herba .
non saeui ac truces regnent tyranni si quod etiamnum est scelus latura tellus properet et si quod parat monstrum meum sit .
sed quid hoc .
medium diem cinxere tenebrae .
Phoebus obscuro meat sine nube uultu .
quis diem retro fugat in ortus .
unde nox atrum caput ignota profert .
unde tot stellae polum implent diurnae .
primus en noster labor caeli refulget parte non minima leo totus feruet et morsus parat .
iam rapiet aliquod sidus ingenti minax stat ore et ignes efflat et rutila iubam ceruice iactans quicquid autumnus grauis gelido frigida spatio refert uno impetu transiliet et uerni petet tauri colla .
quod subitum hoc malum est .
quo nate uultus huc et huc acres refers falsum turbida caelum uides .
perdomita tellus tumida cesserunt freta inferna nostros regna sensere impetus immune caelum est dignus Alcide labor .
in alta mundi spatia sublimis ferar petatur aether astra promittit pater .
quid si negaret .
non capit terra Herculem superis reddit .
en ultro uocat omnis deorum coetus et laxat fores una uetante .
recipis et reseras polum .
an contumacis ianuam mundi traho .
dubitatur etiam .
uincla Saturno exuam patris impii regnum impotens auum resoluam bella Titanes parent me duce furentes saxa cum siluis feram dextra plena Centauris iuga .
iam monte gemino limitem ad superos agam uideat sub Ossa Pelion Chiron suum in caelum Olympus tertio positus gradu perueniet aut mittetur .
infandos procul auerte sensus pectoris sani parum magni tamen compesce dementem impetum .
quid hoc .
Gigantes arma pestiferi mouent .
profugit umbras Tityos ac lacerum gerens et inane pectus quam prope a caelo stetit .
labat Cithaeron alta Pellene tremit Tempe .
rapuit hic Pindi iuga hic rapuit Oeten saeuit horrendum Mimans .
flammifera Erinys uerbere excusso sonat adustas propius ac propius sudes in ora tendit saeua Tisiphone caput serpentibus uallata post raptum canem portam uacantem clausit opposita face .
sed ecce proles regis inimici latet Lyci nefandum semen inuiso patri haec dextra iam uos reddet .
excutiat leuis neruus sagittas .
tela sic mitti decet Herculea .
quo se caecus impegit furor .
uastum coactis flexit arcum cornibus soluit stridet emissa impetu harundo medio spiculum collo fugit uulnere relicto .
ceteram prolem eruam latebras .
quid moror .
maius mihi bellum Mycenis restat ut Cyclopia euersa manibus saxa nostris concidant .
huc eat et illuc ualua deiecto obice postes culmen impulsum labet .
perlucet omnis regia hic uideo abditum gnatum scelesti patris .
en blandas manus ad genua tendens uoce miseranda rogat scelus nefandum triste et aspectu horridum .
dextra precantem rapuit et circa furens bis ter rotatum misit ast illi caput sonuit cerebro tecta disperso madent .
at misera paruum protegens gnatum sinu Megara furenti similis e latebris fugit .
licet Tonantis profuga condaris sinu petet undecumque temet haec dextra et feret .
quo misera pergis .
quam fugam aut latebram petis .
nullus salutis Hercule infesto est locus .
amplectere ipsum potius et blanda prece lenire tempta .
parce iam coniunx precor agnosce Megaram .
gnatus hic uultus tuos reddit cernis ut tendat manus .
teneo nouercam .
sequere da poenas mihi pressum libera turpi Iouem sed ante matrem paruulum hoc monstrum occidat .
quo tendis amens .
sanguinem fundes tuum .
pauefactus infans igneo uultu patris perit ante uulnus spiritum eripuit timor .
in coniugem nunc claua libratur grauis perfregit ossa corpori trunco caput abest nec usquam est .
cernere hoc audes nimis uiuax senectus .
si piget luctus habes mortem paratam pectus in tela indue uel stipitem istuc caede nostrorum inlitum conuerte .
falsum ac nomini turpem tuo remoue parentem ne tuae laudi obstrepat .
quo te ipse senior obuium morti ingeris .
quo pergis amens .
profuge et obtectus late manibus aufer Herculeis scelus .
bene habet pudendi regis excisa est domus .
tibi hunc dicatum maximi coniunx Iouis gregem cecidi uota persolui libens te digna et Argos uictimas alias dabit .
nondum litasti nate consumma sacrum .
stat ecce ad aras hostia expectat manum ceruice prona praebeo occurro insequor macta quid hoc est .
errat acies luminum maeror hebetat .
an uideo Herculis manus trementes .
uultus in somnum cadit et fessa ceruix capite summisso labat flexo genu iam totus ad terram ruit ut caesa siluis ornus aut portum mari datura moles .
uiuis an leto dedit idem tuos qui misit ad mortem furor .
sopor est reciprocos spiritus motus agit .
detur quieti tempus ut somno graui uis uicta morbi pectus oppressum leuet .
remouete famuli tela ne repetat furens .
lugeat aether parens aetheris alti ferax et uaga ponti mobilis unda ante omnis qui per terras maris fundis radios fugas ore decoro feruide Titan obitus pariter Alcides uidit et ortus tuas utrasque domos .
soluite tantis animum monstris soluite superi rectam in melius flectite mentem .
o domitor Somne malorum requies animi pars humanae melior uitae uolucre o matris genus Astraeae frater durae languide Mortis ueris miscens falsa futuri certus et idem pessimus auctor pater o rerum portus uitae lucis requies comes qui par regi uenis pauidum leti genus humanum cogis longam discere noctem placidus fessum foue preme deuictum torpore graui sopor indomitos alliget artus nec torua prius pectora linquat quam mens repetat pristina cursum .
en fusus humi saeua feroci corde uolutat somnia nondum est tanti pestis superata mali graui lassum solitus mandare caput quaerit uacua pondera dextra motu iactans bracchia uano nec adhuc omnis expulit aestus sed ut ingenti uexata noto seruat longos unda tumultus et iam uento cessante tumet .
pelle insanos fluctus animi redeat pietas uiro .
uel sit potius mens uesano concita motu error caecus qua coepit eat solus te iam praestare potest furor insontem proxima puris sors est manibus nescire nefas .
nunc Herculeis percussa sonent pectora palmis mundum solitos ferre lacertos uerbera pulsent uictrice manu gemitus uastos audiat aether audiat atri regina poli ferox qui colla gerit uincta catenis imo latitans Cerberus antro .
resonet maesto clamore chaos patens unda profundi et qui medius tua tela tamen senserat aer .
pectora tantis obsessa malis non sunt ictu ferienda leui uno planctu tria regna sonent .
et tu collo decus ac telum suspensa diu fortis harundo graues date saeua fero uerbera tergo caedant umeros robora fortes potens duris oneret pectora nodis plangant tantos arma dolores .
ite infaustum genus o pueri noti per iter triste laboris non uos patriae laudis comites ulti saeuos uulnere reges non Argiua membra palaestra flectere docti fortes caestu manu iam tamen ausi telum Scythicis leue corytis missum certa librare manu fuga figere ceruos ferae terga iubatae ite ad Stygios umbrae portus ite innocuae quas in primo limine uitae scelus oppressit furor ite iratos uisite reges .
quis hic locus quae regio quae mundi plaga .
ubi sum .
sub ortu solis an sub cardine glacialis ursae .
Hesperii maris extrema tellus hunc dat Oceano modum .
quas trahimus auras .
quod solum fesso subest .
certe redimus .
unde prostrata ad domum uideo cruenta corpora .
an nondum exuit simulacra mens inferna .
post reditus quoque oberrat oculis turba feralis meis .
pudet fateri paueo nescio quod mihi nescio quod animus grande praesagit malum .
ubi es parens .
ubi illa natorum grege animosa coniunx .
cur latus laeuum uacat spolio leonis .
quonam abit tegimen meum somno mollis Herculeo torus .
ubi tela .
ubi arcus .
arma quis uiuo mihi detrahere potuit .
spolia quis tanta abstulit quis non Herculis somnum horruit .
libet meum uidere uictorem libet exurge uirtus quem nouum caelo pater genuit relicto cuius in fetu stetit nox longior quam nostra .
quod cerno nefas .
nati cruenta caede confecti iacent perempta coniunx .
quis Lycus regnum obtinet quis tanta Thebis scelera moliri ausus est Hercule reuerso .
quisquis Ismeni loca Actaea quisquis arua qui gemino mari pulsata Pelopis regna Dardanii colis succurre saeuae cladis auctorem indica .
ruat ira in omnis hostis est quisquis mihi non monstrat hostem .
uictor Alcidae lates .
procede seu tu uindicas currus truces Thracis cruenti siue Geryonae pecus dominos nulla pugnandi mora est .
en nudus asto uel meis armis licet petas inermem .
cur meos Theseus fugit uultus .
ora cur condunt sua .
differte fletus quis meos dederit neci omnis simul profare .
quid genitor siles .
at tu ede Theseu sed tua Theseu fide .
uterque tacitus ora pudibunda obtegit lacrimas fundit .
in tantis malis quid est pudendum .
Argiuae impotens dominator urbis infestum Lyci pereuntis agmen clade nos tanta obruit .
per te meorum facinorum laudem precor genitor nominis semper mihi numen secundum fare .
quis fudit domum .
cui praeda iacui .
tacita sic abeant mala .
ut inultus ego sim .
saepe uindicta obfuit .
segnis tanta tolerauit mala .
maiora quisquis timuit .
his etiam pater quicquam timeri maius aut grauius potest .
cladis tuae pars ista quam nosti quota est .
miserere genitor supplices tendo manus .
quid hoc .
manus refugit .
hic errat scelus .
unde hic cruor .
quid illa puerili madens harundo leto .
tincta Lernaea nece iam tela uideo nostra .
non quaero manum .
quis potuit arcum flectere aut quae dextera sinuare neruum rite cedentem mihi .
ad uos reuertor genitor hoc nostrum est scelus .
tacuere .
nostrum est .
luctus est istic tuus crimen nouercae casus hic culpa caret .
nunc parte ab omni genitor iratus tona oblite nostri uindica sera manu saltem nepotes .
stelliger mundus sonet et hic et ille iaculetur polus rupes ligatum Caspiae corpus trahant atque ales auida cur Promethei uacant scopuli .
uacat cur uertice immenso feras pascens Caucasi abruptum latus siluis .
illa quae pontum Scythen Symplegas artat hinc et hinc uinctas manus distendat alto reuocata uice in se coibunt in caelum expriment actis utrimque rupibus medium mare ego inquieta montium iaceam mora .
quin structum aceruans nemore congesto aggerem cruore corpus impio sparsum cremo .
sic sic agendum est inferis reddam Herculem .
nondum tumultu pectus attonito carens mutauit iras habet proprium furor in se ipse saeuit .
dira Furiarum loca et inferorum carcer et sonti plaga decreta turbae si quod exilium latet ulterius Erebo Cerbero ignotum et mihi hoc me abde tellus Tartari ad finem ultimum mansurus ibo .
pectus o nimium ferum .
quis uos per omnem liberi sparsos domum deflere digne poterit .
hic durus malis lacrimare uultus nescit .
huc arcum date date huc sagittas stipitem huc uastum date .
tibi tela frangam nostra tibi nostros puer rumpemus arcus at tuis stipes grauis ardebit umbris ipsa Lernaeis frequens pharetra telis in tuos ibit rogos dent arma poenas .
uos quoque infaustas meis cremabo telis o nouercales manus .
quis nomen usquam sceleris errori addidit .
saepe error ingens sceleris obtinuit locum .
nunc Hercule opus est perfer hanc molem mali .
non sic furore cessit extinctus pudor populos ut omnes impio aspectu fugem .
arma arma Theseu flagito propere mihi subtracta reddi .
sana si mens est mihi referte manibus tela si remanet furor pater recede mortis inueniam uiam .
per sancta generis sacra per ius nominis utrumque nostri siue me altorem uocas seu tu parentem uenerandos piis canos senectae parce desertae precor fessis unicum lapsae domus firmamen unum lumen afflicto malis temet reserua .
nullus ex te contigit fructus laborum semper aut dubium mare aut monstra timui quisquis in toto furit rex saeuus orbe manibus aut aris nocens a me timetur semper absentis pater fructum tui et aspectum peto .
cur animam in ista luce detineam amplius nihil est cuncta iam amisi bona mentem arma famam coniugem gnatos manus etiam furorem .
nemo polluto queat animo mederi morte sanandum est scelus .
perimes parentem .
facere ne possim occidam .
genitore coram .
cernere hunc docui nefas .
memoranda potius omnibus facta intuens unius a te criminis ueniam pete .
ueniam dabit sibi ipse qui nulli dedit .
laudanda feci iussus hoc unum meum est .
succurre genitor siue te pietas mouet seu triste fatum siue uiolatum decus uirtutis effer arma uincatur mea fortuna dextra .
sunt quidem patriae preces satis efficaces sed tamen nostro quoque mouere fletu .
surge et aduersa impetu perfringe solito .
nunc tuum nulli imparem animum malo resume nunc magna tibi uirtute agendum est Herculem irasci ueta .
si uiuo feci scelera si morior tuli .
purgare terras propero .
iamdudum mihi monstrum impium et immite ac ferum oberrat agedum dextra conare aggredi ingens opus labore bis seno amplius .
ignaua cessas fortis in pueros modo matres .
arma nisi dantur mihi aut omne Pindi Thracis excidam nemus lucos et Cithaeronis iuga cremabo aut tota cum domibus suis tecta cum deis templa omnibus Thebana supra corpus excipiam meum atque urbe uersa condar et si fortibus leue pondus umeris moenia immissa incident opertus non satis portis premar onus omne media parte quod mundi sedet superos in meum uertam caput .
reddo arma .
uox est digna genitore Herculis .
hoc en peremptus spiculo cecidit puer .
hoc Iuno telum manibus immisit tuis .
hoc nunc ego utar .
ecce quam miserum metu cor palpitat sollicitum ferit .
aptata harundo est .
ecce iam facies scelus uolens .
pande quid fieri iubes .
nihil rogamus noster in tuto est dolor .
natum potes seruare tu solus mihi eripere nec tu maximum euasi metum miserum haut potes me facere felicem potes .
sic statue quicquid statuis ut causam tuam in arto stare et ancipiti scias aut uiuis aut occidis .
hanc animam leuem senio nec minus fessam malis in ore primo teneo .
tam tarde patri uitam dat aliquis .
non feram ulterius moram laetare .
ferro pectus impresso induam hic hic iacebit Herculis sani scelus .
iam parce genitor parce iam reuoca manum .
succumbe uirtus perfer imperium patris .
eat ad labores hic quoque Herculeos labor uiuamus .
artus alleua afflictos solo Theseu parentis .
dextra contactus pios scelerata refugit .
hanc manum amplector libens hac nisus ibo pectori hanc aegro admouens pellam dolores .
quem locum profugus petam .
ubi me recondam tellure obruar .
quis Tanais aut quis Nilus aut quis Persica uiolentus unda Tigris aut Rhenus ferox Hibera turbidus gaza fluens abluere dextram poterit .
Arctoum licet Maeotis in me gelida transfundat mare et tota Tethys per meas currat manus haerebit altum facinus .
in quas impius terras recedes .
ortum an occasum petes .
ubique notus perdidi exilio locum .
me refugit orbis astra transuersos agunt obliqua cursus ipse Titan Cerberum meliore uultu uidit .
o fidum caput Theseu latebram quaere longinquam abditam semper sceleris alieni arbiter amas nocentes gratiam meritis refer nostris redde me infernis precor umbris reductum subiectum tuis constitue uinclis ille me abscondet locus .
sed et ille nouit .
nostra te tellus manet .
illic solutam caede Gradiuus manum restituit armis illa te Alcide uocat facere innocentes terra quae superos solet .
opaca linquens Ditis inferni loca adsum profundo Tartari emissus specu incertus utras oderim sedes magis fugio Thyestes inferos superos fugo .
en horret animus et pauor membra excutit uideo paternos immo fraternos Lares .
hoc est uetustum Pelopiae limen domus hinc auspicari regium capiti decus mos est Pelasgis hoc sedent alti toro quibus superba sceptra gestantur manu locus hic habendae curiae hic epulis locus .
libet reuerti .
uel tristes lacus incolere satius custodem Stygis trigemina nigris colla iactantem iubis .
ubi ille celeri corpus euinctus rotae in se refertur ubi per aduersum irritus redeunte totiens luditur saxo labor ubi tondet ales auida fecundum iecur et inter undas feruida exustus siti aquas fugaces ore decepto appetit poenas daturus caelitum dapibus graues sed ille nostrae pars quota est culpae senex .
reputemus omnes quos ob infandas manus quaesitor urna Gnosius uersat reos uincam Thyestes sceleribus cunctos meis .
a fratre uincar .
liberis plenus tribus in me sepultis .
uiscera exedi mea .
nec hactenus Fortuna maculauit patrem sed maius aliud ausa commisso scelus gnatae nefandos petere concubitus iubet .
non pauidus hausi dicta sed cepi nefas .
ergo ut per omnis liberos irem parens coacta fatis gnata fert uterum grauem me patre dignum .
uersa natura est retro auo parentem pro nefas patri uirum gnatis nepotes miscui nocti diem .
sed sera tandem respicit fessos malis post fata demum sortis incertae fides rex ille regum ductor Agamemnon ducum cuius secutae mille uexillum rates Iliaca uelis maria texerunt suis post decima Phoebi lustra deuicto Ilio adest daturus coniugi iugulum suae .
iam iam natabit sanguine alterno domus enses secures tela diuisum graui ictu bipennis regium uideo caput iam scelera prope sunt iam dolus caedes cruor parantur epulae .
causa natalis tui Aegisthe uenit .
quid pudor uultus grauat .
quid dextra dubio trepida consilio labat .
quid ipse temet consulis torques rogas an deceat hoc te .
respice ad matrem decet .
sed cur repente noctis aestiuae uices hiberna longa spatia producunt mora aut quid cadentes detinet stellas polo .
Phoebum moramur .
redde iam mundo diem .
o regnorum magnis fallax Fortuna bonis in praecipiti locas nimis excelsos numquam placidam sceptra quietem sui tenuere diem alia ex aliis cura fatigat animos noua tempestas .
non sic Libycis Syrtibus aequor furit alternos uoluere fluctus non Euxini turget ab imis commota uadis unda niuali uicina polo ubi caeruleis immunis aquis lucida uersat plaustra Bootes ut praecipites regum casus Fortuna rotat .
metui cupiunt timent non nox illis alma recessus praebet tutos non curarum somnus domitor pectora soluit .
quas non arces scelus alternum dedit in praeceps .
impia quas non arma fatigant .
iura et coniugii sacrata fides fugiunt aulas sequitur tristis sanguinolenta Bellona manu superbos urit Erinys nimias semper comitata domos quas in planum quaelibet hora tulit ex alto .
licet arma uacent doli sidunt ipso pondere magna oneri Fortuna suo .
uela secundis inflata notis uentos nimium timuere suos nubibus ipsis inserta caput turris pluuio uapulat Austro nemus spargens umbras annosa uidet robora frangi feriunt celsos fulmina colles corpora morbis maiora patent et cum in pastus armenta uagos uilia currant placet in uulnus maxima ceruix .
quicquid in altum Fortuna tulit ruitura leuat .
modicis rebus longius aeuum est felix mediae quisquis turbae sorte quietus aura stringit litora tuta mari credere cumbam remo terras propiore legit .
quid segnis anime tuta consilia expetis .
quid fluctuaris .
clausa iam melior uia est licuit pudicos coniugis quondam toros et sceptra casta uidua tutari fide periere mores ius decus pietas fides et qui redire cum perit nescit pudor da frena et omnem prona nequitiam incita per scelera semper sceleribus tutum est iter .
ipsa nunc euolue femineos dolos quod ulla coniunx perfida atque impos sui amore caeco quod nouercales manus ausae quod ardens impia uirgo face Phasiaca fugiens regna Thessalica trabe ferrum uenena uel Mycenaeas domos coniuncta socio profuge furtiua rate quid timida loqueris furta et exilium et fugas .
soror ista fecit te decet maius nefas .
regina Danaum et inclitum Ledae genus quid tacita uersas consilii impotens tumido feroces impetus animo geris .
licet ipsa sileas totus in uultu est dolor .
proin quicquid est da tempus ac spatium tibi quod ratio non quit saepe sanauit mora .
maiora cruciant quam ut moras possim pati flammae medullas et cor exurunt meum mixtus dolori subdidit stimulos timor inuidia pulsat pectus hinc animum iugo premit cupido turpis et uinci uetat et inter istas mentis obsessae faces fessus quidem et deuinctus et pessumdatus pudor rebellat .
fluctibus uariis agor ut cum hinc profundum uentus hinc aestus rapit incerta dubitat unda cui cedat malo .
proinde omisi regimen e manibus meis quocumque me ira quo dolor quo spes feret hoc ire pergam fluctibus dedimus ratem ubi animus errat optimum est casum sequi .
caeca est temeritas quae petit casum ducem .
cui ultima est fortuna quid dubiam timet .
tuta est culpa si pateris tua .
perlucet omne regiae uitium domus .
piget prioris et nouum crimen struis .
res est profecto stulta nequitiae modus .
quod metuit auget qui scelus scelere obruit .
et ferrum et ignis saepe medicinae loco est .
extrema primo nemo temptauit loco .
rapienda rebus in malis praeceps uia est .
at te reflectat coniugi nomen sacrum .
decem per annos uidua respiciam uirum .
meminisse debes sobolis ex illo tuae .
equidem et iugales filiae memini faces et generum Achillem praestitit matri fidem .
redemit illa classis immotae moras et maria pigro fixa languore impulit .
pudet Tyndaris caeli genus lustrale classi Doricae peperi caput .
reuoluit animus uirginis thalamos meae quos ille dignos Pelopia fecit domo cum stetit ad aras ore sacrifico pater quam nuptialis .
horruit Calchas suae responsa uocis et recedentes focos .
o scelera semper sceleribus uincens domus cruore uentos emimus bellum nece .
sed uela pariter mille fecerunt rates .
non est soluta prospero classis deo eiecit Aulis impias portu rates .
sic auspicatus bella non melius gerit .
amore captae captus immotus prece Zminthea tenuit spolia Phoebei senis ardore sacrae uirginis iam tum furens .
non illum Achilles flexit indomitus minis non ille solus fata qui mundi uidet in nos fidelis augur in captas leuis non populus aeger et relucentes rogi inter ruentis Graeciae stragem ultimam sine hoste uictus marcet ac Ueneri uacat amores neue desertus foret a paelice umquam barbara caelebs torus ablatam Achilli diligit Lyrnesida nec rapere puduit e sinu auulsam uiri en Paridis hostem .
nunc nouum uulnus gerens amore Phrygiae uatis incensus furit et post tropaea Troica ac uersum Ilium captae maritus remeat et Priami gener .
accingere anime bella non leuia apparas .
scelus occupandum est .
pigra quem expectas diem .
Pelopia Phrygiae sceptra dum teneant nurus .
an te morantur uirgines uiduae domi Orestes similis .
horum te mala uentura moueant turbo quis rerum imminet quid misera cessas .
en adest gnatis tuis furens nouerca .
per tuum si aliter nequit latus exigatur ensis et perimat duos .
misce cruorem perde pereundo uirum mors misera non est commori cum quo uelis .
regina frena temet et siste impetus et quanta temptes cogita uictor uenit Asiae ferocis ultor Europae trahit captiua Pergama et diu uictos Phrygas hunc fraude nunc conaris et furto aggredi quem non Achilles ense uiolauit fero quamuis procacem toruus armasset manum non melior Aiax morte decreta furens non sola Danais Hector et bello mora non tela Paridis certa non Memnon niger non Xanthus armis corpora immixta aggerens Simois caede purpureos agens non niuea proles Cycnus aequorei dei non bellicoso Thressa cum Rheso phalanx non picta pharetras et securigera manu peltata Amazon .
hunc domi reducem paras mactare et aras caede maculare impia .
uictrix inultum Graecia hoc facinus feret .
equos et arma horrens fretum propone et alto sanguine exundans solum et tota captae fata Dardaniae domus regesta Danais .
comprime affectus truces tibimet ipsa pacifica tuam .
quod tempus animo semper ac mente horrui adest profecto rebus extremum meis .
quid terga uertis anime .
quid primo impetu deponis arma .
crede perniciem tibi et dira saeuos fata moliri deos oppone cunctis uile suppliciis caput et ignes pectore aduerso excipe Aegisthe non est poena sic nato mori .
tu nos pericli socia tu Leda sata comitare tantum sanguinem reddet tibi ignauus iste ductor ac fortis pater .
sed quid trementes circuit pallor genas uultu languido optutus stupet .
amor iugalis uincit ac flectit retro referamur illuc unde non decuit prius abire sed nunc casta repetatur fides nam sera numquam est ad bonos mores uia quem paenitet peccasse paene est innocens .
quo raperis amens .
credis aut speras tibi Agamemnonis fidele coniugium .
ut nihil subesset animo quod graues faceret metus tamen superba et impotens flatu nimis Fortuna magno spiritus tumidos daret .
grauis ille sociis stante adhuc Troia fuit quid rere ad animum suapte natura trucem Troiam addidisse .
rex Mycenarum fuit ueniet tyrannus prospera animos efferant .
effusa circa paelicum quanto uenit turba apparatu .
sola sed turba eminet regem famula ueridici dei thalami uicta consortem tui .
at illa nolet .
ultimum est nuptae malum palam mariti possidens paelex domum .
nec regna socium ferre nec taedae sciunt .
Aegisthe quid me rursus in praeceps agis flammis iam residentem incitas .
permisit aliquid uictor in captam sibi nec coniugem hoc respicere nec dominam decet .
lex alia solio est alia priuato in toro .
quid quod seueras ferre me leges uiro non patitur animus turpis admissi memor .
dat ille ueniam facile cui uenia est opus .
est .
pacisci mutuam ueniam licet .
ignota tibi sunt iura regnorum aut noua .
nobis maligni iudices aequi sibi id esse regni maximum pignus putant si quicquid aliis non licet solis licet .
ignouit Helenae iuncta Menelao redit quae Europam et Asiam paribus afflixit malis .
sed nulla Atriden Uenere furtiua abstulit nec cepit animum coniugi obstrictum suae .
iam crimen ille quaerit et causas parat .
nil esse crede turpe commissum tibi quid honesta prodest uita flagitio uacans .
ubi dominus odit fit nocens non quaeritur .
repetes spreta et Eurotan tuum sedes profuga .
non dant exitum repudia regum .
spe metus falsa leuas .
delicta nouit nemo nisi fidus mea .
non intrat umquam regium limen fides .
opibus merebor ut fidem pretio obligem .
pretio parata uincitur pretio fides .
surgit residuus pristinae mentis pudor quid obstrepis .
quid uoce blandiloqua mala consilia dictas .
scilicet nubet tibi regum relicto rege generosa exuli .
et cur Atrida uideor inferior tibi gnatus Thyestae .
si parum est adde et nepos .
auctore Phoebo gignor haud generis pudet .
Phoebum nefandae stirpis auctorem uocas quem nocte subita frena reuocantem sua caelo expulistis .
quid deos probro addimus .
subripere doctus fraude genialis toros quem Uenere tantum scimus inlicita uirum facesse propere ac dedecus nostrae domus asporta ab oculis haec uacat regi ac uiro .
exilia mihi sunt haud noua assueui malis .
si tu imperas regina non tantum domo cedo nil moror iussu tuo aperire ferro pectus aerumnis graue .
hoc cruenta Tyndaris fieri sinam .
quae iuncta peccat debet et culpae fidem .
secede potius ut rerum statum dubium ac minacem iuncta consilia explicent .
canite o pubes inclita Phoebum .
tibi festa caput turba coronat tibi uirgineas laurum quatiens de more comas innuba fudit stirps Inachia tu quoque nostros Thespias hospes comitare choros Erasini gelidos fontes Eurotan uirenti tacitum ripa bibis Ismenon quam fatorum praescia Manto sata Tiresia Latonigenas monuit sacris celebrare deos .
arcus uictor pace relata Phoebe relaxa graues leuibus telis pone pharetras manu pulsa citata uocale chelys nil acre uelim modis intonet altis sed quale soles leuiore lyra flectere carmen simplex lusus cum docta tuos Musa recenset licet et chorda grauiore sones quale canebas cum Titanas fulmine uictos uidere dei uel cum montes montibus altis super impositi struxere gradus trucibus monstris stetit imposita Pelion Ossa pinifer ambos pressit Olympus .
ades o magni soror et coniunx consors sceptri regia Iuno tua te colimus turba Mycenae .
tu sollicitum tui numinis Argos sola tueris tu bella manu regis tu nunc laurus Agamemnonias accipe uictrix .
tibi multifora tibia buxo solemne canit tibi fila mouent docta puellae carmine molli tibi uotiuam matres Graiae lampada iactant ad tua coniunx candida tauri delubra cadet nescia aratri nullo collum signata iugo .
o magni gnata Tonantis incluta Pallas quae Dardanias cuspide turres saepe petisti te permixto matrona minor choro colit et reserat ueniente dea templa sacerdos tibi nexilibus turba coronis redimita uenit tibi grandaeui senes compote uoto reddunt grates manu uina trementi .
et te Triuiam nota memores uoce precamur tu maternam sistere Delon Lucina iubes huc atque illuc prius errantem Cyclada uentis nunc iam stabilis fixa terras radice tenet respuit auras rates assueta sequi .
tu Tantalidos funera matris uictrix numeras stat nunc Sipyli uertice summo flebile saxum et adhuc lacrimas marmora fundunt antiqua nouas .
colit impense femina numen geminum .
ante omnis pater ac rector fulmine pollens cuius nutu simul extremi tremuere poli .
generis nostri Iuppiter auctor cape dona libens .
tuam non degenerem respice prolem .
sed ecce uasto concitus miles gradu manifesta properat signa laetitiae ferens namque hasta summo lauream ferro gerit regi semper Eurybates adest .
delubra et aras caelitum et patrios Lares post longa fessus spatia uix credens mihi supplex adoro .
uota superis soluite telluris altum remeat Argolicae decus tandem ad Penates uictor Agamemnon suos .
felix ad aures nuntius uenit meas .
ubinam petitus per decem coniunx mihi annos moratur .
pelagus an terras premit .
incolumis auctus gloria laude inclitus reducem expetito litori impressit pedem .
sacris colamus prosperum tandem diem et si propitios attamen lentos deos .
tu pande uiuat coniugis frater mei et pande teneat quas soror sedes mea .
meliora uotis posco et obtestor deos nam certa fari sors maris dubii uetat .
ut sparsa tumidum classis excepit mare ratis uidere socia non potuit ratem .
quin ipse Atrides aequore immenso uagus grauiora pelago damna quam bello tulit uicto similis exiguas trahens uictor classe de tanta rates .
effare casus quis rates hausit meas .
aut quae maris fortuna dispulerit duces .
acerba fatu poscis infaustum iubes miscere laeto nuntium .
refugit loqui mens aegra tantis atque inhorrescit malis .
exprome clades scire qui refugit suas grauat timorem dubia plus torquent mala .
ut Pergamum omne Dorica cecidit face diuisa praeda est maria properantes petunt .
ense fessum miles exonerat latus neglecta summas scuta per puppes iacent ad militares remus aptatur manus nimium longa properanti mora est .
signum recursus regia ut fulsit rate et clara laetum remigem monuit tuba aurata primas prora designat uias cursus mille quos puppes secent .
hinc aura primo lenis impellit rates adlapsa uelis unda uix actu leui tranquilla Zephyri mollis afflatu tremit classe pelagus et pariter latet .
iuuat uidere nuda Troiae litora iuuat relicti sola Sigei loca .
properat iuuentus omnis adductos simul lentare remos adiuuat uentos manu et ualida nisu bracchia alterno mouet .
sulcata uibrant aequora et latera increpant canae caerulum spumae mare .
ut aura plenos fortior tendit sinus posuere tonsas credita est uento ratis transtris miles aut terras procul quantum recedunt uela fugientes notat aut bella narrat Hectoris fortis minas et empto redditum corpus rogo sparsum cruore regis Herceum Iouem .
tunc qui iacente reciprocus ludit salo pando transilit dorso mare Tyrrhenus omni piscis exultat freto gyros et comes lateri adnatat anteire naues laetus et rursus sequi nunc prima tangens rostra lasciuit chorus millesimam nunc ambit et lustrat ratem .
iam litus omne tegitur et campi latent et dubia parent montis Idaei iuga et iam quod unum peruicax acies uidet Iliacus atra fumus apparet nota .
iam lassa Titan colla releuabat iugo in astra iam lux prona iam praeceps dies .
exigua nubes sordido crescens globo nitidum cadentis inquinat Phoebi iubar suspecta uarius occidens fecit freta .
nox prima caelum sparserat stellis iacent deserta uento uela .
tum murmur graue maiora minitans collibus summis cadit longo litus ac petrae gemunt agitata uentis unda uenturis tumet cum subito luna conditur stellae latent in astra pontus tollitur caelum perit .
nec una nox est densa tenebras obruit caligo et omni luce subducta fretum miscet .
undique incumbunt simul pelagus infimo euersum solo aduersus Euro Zephyrus et Boreae Notus sua quisque mittit tela et infesti fretum emoliuntur turbo conuoluit mare Strymonius altas Aquilo contorquet niues harenas Auster ac Syrtes agit nec manet in Austro fit grauis nimbis Notus imbre auget undas Eurus orientem mouet Nabataea quatiens regna et Eoos sinus .
quid rabidus ora Corus oceano exerens .
mundum reuelli sedibus totum suis rupto crederes caelo deos decidere et atrum rebus induci chaos .
uento resistit aestus et uentus retro aestum reuoluit non capit sese mare miscent imber et fluctus suas .
nec hoc leuamen denique aerumnis datur uidere saltem et nosse quo pereant malo premunt tenebrae lumina et dirae Stygis inferna nox est .
excidunt ignes tamen et nube dirum fulmen elisa micat lucis tanta dulcedo est malae hoc lumen optant .
ipsa se classis premit et prora prorae nocuit et lateri latus .
illam dehiscens pontus in praeceps rapit et alto redditam reuomit mari haec onere sidit illa conuulsum latus submittit undis fluctus hanc decimus tegit haec lacera et omni decore populato leuis fluitat nec illi uela nec tonsae manent nec rectus altas malus antemnas ferens sed trunca toto puppis Icario natat .
nil ratio et usus audet ars cessit malis tenet horror artus omnis officio stupet nauita relicto remus effugit manus .
in uota miseros ultimus cogit timor superos Troes et Danai rogant .
quid fata possunt .
inuidet Pyrrhus patri Aiaci Ulixes Hectori Atrides minor Agamemno Priamo quisquis ad Troiam iacet felix uocatur cadere qui meruit gradu quem fama seruat uicta quem tellus tegit .
nil nobile ausos pontus atque undae ferunt .
ignaua fortes fata consument uiros .
perdenda mors est .
quisquis es nondum malis satiate tantis caelitum tandem tuum numen serena cladibus nostris daret uel Troia lacrimas .
odia si durant tua mitti Doricum exitio genus quid hos simul perire iuuat quibus perimus .
sistito infestum mare uehit ista Danaos classis et Troas uehit nec plura possunt occupat uocem mare .
ecce alia clades .
fulmine irati Iouis armata Pallas quicquid haut hasta minax haut aegide haut furore Gorgoneo potest at igne patrio temptat et caelo nouae spirant procellae .
solus inuictus malis luctatur Aiax .
uela cogentem hunc sua tento rudente flamma praestrinxit cadens .
libratur aliud fulmen hoc toto impetu certum reducta Pallas excussit manu imitata patrem .
transit Aiacem et ratem partem et Aiacem tulit .
nil ille motus ardua ut cautes salo ambustus extat dirimit insanum mare rumpit pectore et nauem manu complexus ignes traxit et caeco mari conlucet Aiax omne resplendet fretum .
tandem occupata rupe furibundum intonat superasse cuncta pelagus atque ignes iuuat uicisse caelum Palladem fulmen mare .
non me fugauit bellici terror dei et Hectorem una solus et Martem tuli Phoebea nec me tela pepulerunt gradu cum Phrygibus istos uicimus horream .
aliena inerti tela mittis dextera .
quid si ipse mittat .
plura cum auderet furens tridente rupem subruit pulsam pater Neptunus imis exerens undis caput montem quem cadens tulit et igne uictus et pelago iacet .
nos alia maior naufragos pestis uocat .
est humilis unda scrupeis mendax uadis ubi saxa rapidis clausa uerticibus tegit fallax Caphereus aestuat scopulis fretum semper fluctus alterna uice .
arx imminet praerupta quae spectat mare utrimque geminum Pelopis hinc oras tui et Isthmon arto qui recuruatus solo Ionia iungi maria Phrixeis uetat hinc scelere Lemnon nobilem et Calchedona ratibus Aulida hanc arcem occupat Palamedis ille genitor et clarum manu lumen nefanda uertice e summo efferens in saxa ducit perfida classem face .
haerent acutis rupibus fixae rates has inopis undae breuia comminuunt uada pars uehitur huius prima pars scopulo sedet hanc alia retro spatia relegentem ferit et fracta frangit .
iam timent terram rates et maria malunt .
cecidit in lucem furor postquam litatum est Ilio Phoebus redit et damna noctis tristis ostendit dies .
utrumne doleam laeter an reducem uirum .
remeasse laetor uulnus et regni graue lugere cogor .
redde iam Grais pater altisona quatiens regna placatos deos .
nunc omne laeta fronde ueletur caput sacrifica dulces tibia effundat modos et niuea magnas uictima ante aras cadat .
sed ecce turba tristis incomptae comas Iliades adsunt quas super celso gradu effrena Phoebas entheas laurus quatit .
heu quam dulce malum mortalibus additum uitae dirus amor cum pateat malis effugium et miseros libera mors uocet portus aeterna placidus quiete .
nullus hunc terror nec impotentis procella Fortunae mouet aut iniqui flamma Tonantis .
perrumpet omne seruitium contemptor leuium deorum qui uultus Acherontis atri qui Styga tristem non tristis uidet uitae ponere finem .
alta pax nullos ciuium coetus timet aut minaces uictoris iras non maria asperis insana coris non acies feras nubem motam barbaricis equitum cateruis non urbe cum tota populos cadentes hostica muros populante flamma bellum par ille regi par superis erit .
o quam miserum est nescire mori .
uidimus patriam ruentem nocte funesta cum Dardana tecta Dorici raperetis ignes .
non illa bello uicta non armis ut quondam Herculea cecidit pharetra .
quam non Pelei natus Pelidae nimium feroci uicit acceptis cum fulsit armis Troas falsus Achilles aut cum ipse Pelides animos feroces sustulit luctu saltu Troades summis timuere muris perdidit in malis extremum decus fortiter uinci restitit quinis bis annis unius noctis peritura furto .
uidimus simulata dona molis immensae fatale munus duximus nostra creduli dextra saepe limine in primo sonipes cauernis conditos reges gestans et licuit dolos uersare ut ipsi fraude sua caderent Pelasgi .
saepe commotae sonuere parmae murmur percussit aures ut fremuit male subdolo parens Pyrrhus Ulixi .
secura metus Troica pubes sacros gaudet tangere funes .
hinc aequaeui gregis Astyanax hinc Haemonio desponsa rogo ducunt turmas haec femineas ille uiriles .
festae matres uotiua ferunt munera diuis festi patres adeunt aras unus tota est uultus in urbe et quod numquam post Hectoreos uidimus ignes laeta est Hecuba .
quid nunc primum dolor infelix extremum deflere paras .
moenia diuum fabricata manu diruta nostra .
an templa deos super usta suos .
non uacat istis lacrimare malis te magne parens flent Iliades .
uidi uidi senis in iugulo telum Pyrrhi uix exiguo sanguine tingui .
cohibete lacrimas omne quas tempus petet Troades et ipsae uestra lamentabili lugete gemitu funera aerumnae meae socium recusant .
cladibus questus meis remouete .
nostris ipsa sufficiam malis .
lacrimas lacrimis miscere iuuat magis exurunt quos secretae lacerant curae iuuat in medium deflere suos nec tu quamuis dura uirago mali poteris tantas flere ruinas .
non quae uerno mobile carmen ramo cantat tristis aedon Ityn in uarios modulata sonos non quae tectis Bistonis ales residens summis impia diri furta mariti garrula narrat lugere tuam poterit digne conquesta domum .
licet ipse uelit clarus niueos inter olores Histrum cycnus colens extrema loqui licet alcyones Ceyca suum fluctu leuiter plangente sonent cum tranquillo male confisae credunt iterum pelago audaces suos nido pauidae titubante fouent non si molles comitata uiros tristis laceret bracchia quae turritae turba parenti pectora rauco concita buxo ferit ut Phrygium lugeat Attin non est lacrimis Cassandra modus quia quae patimur uicere modum .
sed cur sacratas deripis capiti infulas .
miseris colendos maxime superos putem .
uicere nostra iam metus omnis mala .
equidem nec ulla caelites placo prece nec si uelint saeuire quo noceant habent .
Fortuna uires ipsa consumpsit suas .
quae patria restat quis pater quae iam soror .
bibere tumuli sanguinem atque arae meum .
quid illa felix turba fraterni gregis .
exhausta nempe regia miseri senes uacua relicti per thalamos uident praeter Lacaenam ceteras uiduas nurus .
tot illa regum mater et regimen Phrygum fecunda in ignes Hecuba fatorum nouas experta leges induit uultus feros circa ruinas rabida latrauit suas Troiae superstes Hectori Priamo sibi .
silet repente Phoebas et pallor genas totum possidet corpus tremor stetere uittae mollis horrescit coma anhela corda murmure incluso fremunt incerta nutant lumina et uersi retro torquentur oculi rursus immoti rigent .
nunc leuat in auras altior solito caput celsa nunc reluctantis parat reserare fauces uerba nunc clauso male custodit ore maenas impatiens dei .
quid me furoris incitam stimulis noui quid mentis inopem sacra Parnasi iuga rapitis .
recede Phoebe iam non sum tua extingue flammas pectori infixas meo .
cui nunc uagor uaesana .
cui bacchor furens .
iam Troia cecidit falsa quid uates ago .
ubi sum .
fugit lux alma et obscurat genas nox alta et aether abditus tenebris latet .
sed ecce gemino sole praefulget dies duplices Argos attollit domus .
Idaea cerno nemora fatalis sedet inter potentes arbiter pastor deas .
timete reges moneo furtiuum genus agrestis iste alumnus euertet domum .
quid ista uaecors tela feminea manu destricta praefert .
quem petit dextra uirum Lacaena cultu ferrum Amazonium gerens .
quae uersat oculos alia nunc facies meos .
uictor ferarum colla sublimis iacet ignobili sub dente Marmaricus leo morsus cruentos passus audacis leae .
quid me uocatis sospitem solam e meis umbrae meorum .
te sequor testis pater Troiae sepultae frater auxilium Phrygum Danaum non ego antiquum decus uideo aut calentes ratibus exustis manus sed lacera membra et saucios uinclo graui illos lacertos te sequor nimium cito congresse Achilli Troile incertos geris Deiphobe uultus coniugis munus nouae .
iuuat per ipsos ingredi Stygios lacus iuuat uidere Tartari saeuum canem regna Ditis .
haec hodie ratis Phlegethontis atri regias animas uehet .
uos umbrae precor iurata superis unda te pariter precor reserate paulum terga nigrantis poli leuis ut Mycenas turba prospiciat Phrygum .
spectate miseri fata se uertunt retro .
instant sorores squalidae sanguinea iactant uerbera fert laeua semustas faces pallentes genae et uestis atri funeris exesa cingit ilia nocturni metus et ossa uasti corporis corrupta longinquo situ palude limosa iacent .
et ecce defessus senex ad ora ludentes aquas non captat oblitus sitim maestus futuro funere exultat et ponit gradus pater decoros Dardanus .
iam peruagatus ipse se fregit furor flexo qualis ante aras genu ceruice taurus uulnus incertum gerens .
releuemus artus .
en deos tandem suos uictrice lauru cinctus Agamemnon adit et festa coniunx obuios illi tulit gressus iuncta concordi gradu .
tandem reuertor sospes ad patrios Lares o cara salue terra .
tibi tot barbarae dedere gentes spolia tibi felix diu potentis Asiae Troia summisit manus .
quid ista uates corpus effusa ac tremens dubia labat ceruice .
famuli attollite refouete gelido latice .
iam recipit diem marcente uisu .
suscita sensus tuos optatus ille portus aerumnis adest .
festus dies est .
festus et Troiae fuit .
ueneremur aras .
cecidit ante aras pater .
Iouem precemur pariter .
Herceum Iouem .
credis uidere te Ilium .
et Priamum simul .
hic Troia non est .
Helena ubi est Troiam puto .
ne metue dominam famula .
libertas adest .
secura uiue .
mihi mori est securitas .
nullum est periclum tibimet .
at magnum tibi .
uictor timere quid potest .
quod non timet .
hanc fida famuli turba dum excutiat deum retinete ne quid impotens peccet furor .
at te pater qui saeua torques fulmina nubes sidera et terras regis ad quem triumphi spolia uictores ferunt et te sororem cuncta pollentis uiri Argolica Iuno pecore uotiuo libens donis supplice et fibra colam .
Argos nobilibus nobile ciuibus Argos iratae carum nouercae semper ingentes alumnos educas numerum deorum imparem aequasti tuus ille bis seno meruit labore adlegi caelo magnus Alcides cui lege mundi Iuppiter rupta geminauit horas roscidae noctis Phoebum tardius celeres agitare currus et tuas lente remeare bigas pallida Phoebe rettulit pedem nomen alternis stella quae mutat mirata est Hesperum dici Aurora mouit ad solitas uices caput et relabens imposuit seni collum marito .
sensit ortus sensit occasus Herculem nasci uiolentus ille nocte non una poterat creari .
tibi concitatus substitit mundus o puer subiture caelum .
te sensit Nemeaeus arto pressus lacerto fulmineus leo Parrhasis sensit Arcadii populator agri taurus Dictaea linquens horridus arua .
morte fecundum domuit draconem collo pereunte nasci fratres pectore ex uno tria monstra natos stipite incusso fregit insultans ad ortus Hesperium pecus Geryonae spolium triformis .
egit Threicium gregem quem non Strymonii gramine fluminis ripis pauit tyrannus hospitum dirus stabulis cruorem praebuit saeuis crudos ultimus rictus sanguis aurigae .
uidit Hippolyte ferox pectore e medio rapi spolium et sagittis nube percussa Stymphalis alto decidit caelo pomis fertilis aureis extimuit manus insueta carpi in auras leuiore ramo .
audiuit sonitum crepitante lamna frigidus custos nescius somni linqueret cum iam nemus omne fuluo plenus Alcides uacuum metallo .
tractus ad caelum canis inferorum triplici catena tacuit nec ullo latrauit ore lucis ignotae metuens colorem .
te duce succidit mendax Dardanidae domus et sensit arcus iterum timendos te duce concidit totidem diebus Troia quot annis .
res agitur intus magna par annis decem eheu quid hoc est .
anime consurge et cape pretium furoris uicimus uicti Phryges .
bene est resurgit Troia traxisti iacens parens Mycenas terga dat uictor tuus .
tam clara numquam prouidae mentis furor ostendit oculis uideo et intersum et fruor imago uisus dubia non fallit meos spectemus .
epulae regia instructae domo quales fuerunt ultimae Phrygibus dapes celebrantur ostro lectus Iliaco nitet in auro ueteris Assaraci trahunt .
en ipse picta ueste sublimis iacet Priami superbas corpore exuuias gerens .
detrahere cultus uxor hostiles iubet induere potius coniugis fidae manu textos amictus horreo atque animo tremo perimet exul et adulter uirum .
uenere fata .
sanguinem extremae dapes domini uidebunt et cruor Baccho incidet .
mortifera uinctum perfide tradit neci induta uestis exitum manibus negant laxi et inuii claudunt sinus .
haurit trementi semiuir dextra latus nec penitus egit uulnere in medio stupet .
at ille ut altis hispidus siluis aper cum casse uinctus temptat egressus tamen motu uincla et incassum furit cupit fluentes undique et caecos sinus dissicere et hostem quaerit implicitus suum .
armat bipenni Tyndaris dextram furens ad aras colla taurorum popa designat oculis antequam ferro petat sic huc et illuc impiam librat manum .
habet peractum est .
pendet exigua male caput amputatum parte et hinc trunco cruor exundat illic ora cum fremitu iacent .
nondum recedunt ille iam exanimem petit corpus illa fodientem adiuuat .
uterque tanto scelere respondet suis est hic Thyeste gnatus haec Helenae soror .
stat ecce Titan dubius emerito die currat an Thyestea uia .
fuge o paternae mortis auxilium unicum fuge et scelestas hostium uita manus .
euersa domus est funditus regna occidunt .
hospes quis iste concitos currus agit .
germane uultus ueste furabor tuos .
quid anime demens refugis .
externos times .
domus timenda est .
pone iam trepidos metus Oresta amici fida praesidia intuor .
Phocide relicta Strophius Elea inclutus palma reuertor .
causa ueniendi fuit gratari amico cuius impulsum manu cecidit decenni Marte concussum Ilium .
ista lacrimis lugubrem uultum rigat maesta .
regium agnosco genus .
Electra fletus causa quae laeta in domo est .
pater peremptus scelere materno iacet comes paternae quaeritur natus neci Aegisthus arces Uenere quaesitas tenet .
o nulla longi temporis felicitas .
per te parentis memoriam obtestor mei per sceptra terris nota per dubios deos recipe hunc Oresten ac pium furtum occule .
timendum caesus Agamemnon docet aggrediar et te Oresta furabor libens .
fidem secunda poscunt aduersa exigunt cape hoc decorum ludicri certaminis insigne frontis laeua uictricem tenens frondem uirenti protegat ramo caput et ista donum palma Pisaei Iouis uelamen eadem praestet atque omen tibi .
o paternis assidens frenis comes condisce Pylade patris exemplo fidem .
uos Graecia nunc teste ueloces equi infida cursu fugite praecipiti loca .
excessit abiit currus effreno impetu effugit aciem .
tuta iam opperiar meos hostes et ultro uulneri opponam caput .
adest cruenta coniugis uictrix sui et signa caedis ueste maculata gerit .
manus recenti sanguine etiamnunc madent prae se scelera truculenti ferunt .
concedam ad aras .
patere me uittis tuis Cassandra iungi paria metuentem tibi .
hostis parentis impium atque audax caput quo more coetus publicos uirgo petis .
adulterorum uirgo deserui domum .
quis esse credat uirginem .
natam tuam .
modestius cum matre .
pietatem doces .
animos uiriles corde tumefacto geris sed agere domita feminam disces malo .
nisi forte fallor feminas ferrum decet .
et esse demens te parem nobis putas .
uobis .
quis iste est alter Agamemnon tuus .
ut uidua loquere uir caret uita tuus .
indomita posthac uirginis uerba impiae regina frangam citius interea mihi edissere ubi sit natus ubi frater tuus .
extra Mycenas .
redde nunc natum mihi .
et tu parentem redde .
quo latitat loco .
tuto quietus regna non metuens noua iustae parenti satis .
at iratae parum .
morieris hodie .
dummodo hac moriar manu .
recedo ab aris .
siue te iugulo iuuat mersisse ferrum praebeo iugulum tibi seu more pecudum colla resecari placet intenta ceruix uulnus expectat tuum .
scelus paratum est caede respersam uiri atque obsoletam sanguine hoc dextram ablue .
consors pericli pariter ac regni mei Aegisthe gradere .
gnata genetricem impie probris lacessit occulit fratrem abditum .
furibunda uirgo uocis infandae sonum et aure uerba indigna materna opprime .
etiam monebit sceleris infandi artifex per scelera gnatus nomen ambiguum suis idem sororis gnatus et patris nepos .
Aegisthe cessas impium ferro caput demetere .
fratrem reddat aut animam statim .
abstrusa caeco carcere et saxo exigat aeuum et per omnes torta poenarum modos referre quem nunc occulit forsan uolet .
inops egens inclusa paedore obruta uidua ante thalamos exul inuisa omnibus aethere negato sero subcumbet malis .
concede mortem .
si recusares darem .
rudis est tyrannus morte qui poenam exigit .
mortem aliquid ultra est .
uita si cupias mori .
abripite famuli monstrum et auectam procul ultra Mycenas ultimo in regni angulo uincite saeptam nocte tenebrosi specus ut inquietam uirginem carcer domet .
at ista poenas capite persoluet suo captiua coniunx regii paelex tori .
trahite ut sequatur coniugem ereptum mihi .
ne trahite uestros ipsa praecedam gradus .
perferre prima nuntium Phrygibus meis propero repletum ratibus euersis mare captas Mycenas mille ductorem ducum ut paria fata Troicis lueret malis perisse dono feminae stupro dolo .
nihil moramur rapite quin grates ago .
iam iam iuuat uixisse post Troiam iuuat .
furiosa morere .
ueniet et uobis furor .
Germania omnis a Gallis et Pannoniis Rheno et Danuuio fluminibus a Sarmatis mutuo metu aut montibus separatur cetera Oceanus ambit latos sinus et insularum inmensa spatia complectens nuper cognitis quibusdam gentibus ac regibus quos bellum aperuit .
Rhenus Raeticarum Alpium inaccesso ac praecipiti uertice ortus modico flexu in occidentem uersus septentrionali Oceano miscetur .
Danuuius molli et clementer edito montis Abnobae iugo effusus pluris populos adit donec in Ponticum mare sex meatibus erumpat septimum os paludibus hauritur .
ipsos Germanos indigenas crediderim aliarum gentium aduentibus et hospitiis mixtos quia nec terra olim sed classibus aduehebantur qui mutare sedes quaerebant et immensus ultra sic dixerim aduersus Oceanus raris ab orbe nostro nauibus aditur .
quis porro praeter periculum horridi et ignoti maris Asia aut Africa aut Italia relicta Germaniam peteret informem terris asperam caelo tristem cultu nisi si patria sit .
celebrant carminibus antiquis quod unum apud illos memoriae et annalium genus est Tuistonem deum terra editum .
ei filium Mannum originem gentis Manno tris filios assignant e quorum nominibus proximi Oceano Ingaeuones medii Herminones ceteri Istaeuones uocentur .
quidam ut in licentia uetustatis pluris deo ortos gentis appellationes Marsos Gambriuios Suebos Uandilios affirmant uera et antiqua nomina .
ceterum Germaniae uocabulum recens et nuper additum quoniam qui primi Rhenum transgressi Gallos expulerint ac nunc Tungri tunc Germani uocati sint ita nationis nomen non gentis eualuisse paulatim ut omnes primum a uictore ob metum mox etiam a se ipsis inuento nomine Germani uocarentur .
fuisse apud eos et Herculem memorant omnium uirorum fortium ituri in proelia canunt .
sunt illis haec quoque carmina quorum relatu quem barditum uocant accendunt animos pugnae fortunam ipso cantu augurantur terrent enim prout sonuit acies nec tam uoces illae quam uirtutis concentus uidentur .
affectatur praecipue asperitas soni et fractum murmur obiectis ad os scutis quo plenior et grauior uox repercussu intumescat .
ceterum et Ulixen quidam opinantur longo illo et fabuloso errore in hunc Oceanum delatum adisse Germaniae terras quod in ripa Rheni situm incolitur ab illo constitutum aram quin etiam Ulixi consecratam adiecto Laertae patris nomine eodem loco olim repertam et tumulos quosdam Graecis litteris inscriptos in confinio Germaniae adhuc extare .
quae neque confirmare argumentis neque refellere in animo est ex ingenio suo quisque demat uel addat fidem .
ipse eorum opinionibus accedo qui Germaniae populos nullis aliis aliarum nationum conubiis infectos propriam et sinceram et tantum sui similem gentem extitisse arbitrantur .
unde habitus quoque corporum tamquam in tanto hominum numero idem omnibus truces et caerulei oculi rutilae comae magna corpora et tantum ad impetum ualida .
laboris atque operum non eadem patientia sitim tolerare frigora atque inediam caelo assueuerunt .
terra aliquanto specie differt in uniuersum tamen aut siluis horrida aut paludibus foeda humidior qua Gallias uentosior qua Noricum ac Pannoniam aspicit satis ferax frugiferarum arborum impatiens pecorum fecunda sed plerumque improcera .
ne armentis quidem suus honor aut gloria frontis numero gaudent solae et gratissimae opes sunt .
argentum et aurum an irati dii negauerint dubito .
nec tamen affirmauerim nullam Germaniae uenam argentum gignere .
quis enim scrutatus est .
possessione et usu haud perinde afficiuntur .
est uidere apud illos argentea uasa legatis et principibus eorum muneri data non in alia uilitate quam quae humo finguntur .
quamquam proximi ob usum commerciorum aurum et argentum in pretio habent quasdam nostrae pecuniae agnoscunt atque eligunt interiores simplicius et antiquius permutatione mercium utuntur .
pecuniam probant ueterem et diu notam serratos .
magis quam aurum sequuntur nulla affectione animi sed quia numerus argenteorum facilior usui est promiscua ac uilia mercantibus .
ne ferrum quidem superest sicut ex genere telorum colligitur .
rari gladiis aut maioribus lanceis utuntur hastas uel ipsorum uocabulo frameas gerunt angusto et breui ferro sed ita acri et ad usum habili ut eodem telo prout ratio poscit uel cominus uel eminus pugnent .
et eques quidem scuto contentus est pedites et missilia spargunt singuli atque in inmensum uibrant nudi aut sagulo leues .
nulla cultus iactatio scuta tantum lectissimis coloribus distinguunt .
paucis loricae uix uni cassis aut galea .
equi non forma non uelocitate conspicui .
sed nec uariare gyros in morem nostrum docentur in rectum aut uno flexu dextros agunt ita coniuncto orbe ut nemo posterior sit .
in uniuersum aestimanti plus penes peditem roboris mixti proeliantur apta et congruente ad equestrem pugnam uelocitate peditum quos ex omni iuuentute delectos ante aciem locant .
definitur et numerus centeni ex singulis pagis sunt ipsum inter suos uocantur et quod primo numerus fuit iam nomen et honor est .
acies per cuneos componitur .
cedere loco dummodo rursus instes consilii quam formidinis arbitrantur .
corpora suorum etiam in dubiis proeliis referunt .
scutum reliquisse praecipuum flagitium nec aut sacris adesse aut concilium inire ignominioso fas superstites bellorum infamiam laqueo finierunt .
reges ex nobilitate duces ex uirtute sumunt .
nec regibus infinita aut libera potestas et duces exemplo potius quam imperio si prompti si conspicui si ante aciem agant admiratione praesunt .
ceterum neque animaduertere neque uincire ne uerberare quidem nisi sacerdotibus permissum non quasi in poenam nec ducis iussu sed uelut deo imperante quem adesse bellantibus credunt .
et signa quaedam detracta lucis in proelium ferunt praecipuum fortitudinis incitamentum est non casus nec fortuita conglobatio turmam aut cuneum facit sed familiae et propinquitates et in proximo pignora unde feminarum ululatus audiri unde uagitus infantium .
hi cuique sanctissimi testes hi maximi laudatores ad matres ad coniuges uulnera ferunt nec illae numerare aut exigere plagas pauent et hortamina pugnantibus gestant .
memoriae proditur quasdam acies inclinatas iam et labantes a feminis restitutas constantia precum et obiectu pectorum et monstrata cominus captiuitate quam longe impatientius feminarum suarum nomine timent adeo ut efficacius obligentur animi ciuitatum quibus inter obsides puellae quoque nobiles imperantur .
inesse quin etiam sanctum aliquid et prouidum putant nec aut consilia earum aspernantur aut responsa neglegunt .
uidimus sub diuo Uespasiano Ueledam diu apud plerosque numinis loco habitam sed et olim Albrunam et compluris alias uenerati sunt non adulatione nec tamquam facerent deas .
deorum maxime Mercurium colunt cui certis diebus humanis quoque hostiis litare fas habent .
Martem concessis animalibus placant .
pars Sueborum et Isidi sacrificat unde causa et origo peregrino sacro parum comperi nisi quod signum ipsum in modum liburnae figuratum docet aduectam religionem .
ceterum nec cohibere parietibus deos neque in ullam humani oris speciem assimulare ex magnitudine caelestium arbitrantur lucos ac nemora consecrant nominibus appellant secretum illud quod sola reuerentia uident .
auspicia ut qui maxime obseruant .
sortium consuetudo simplex .
uirgam frugiferae arbori decisam in surculos amputant notis quibusdam discretos super candidam uestem temere ac fortuito spargunt .
mox si publice consultetur sacerdos ciuitatis sin priuatim ipse pater familiae precatus deos suspiciens ter singulos tollit sublatos secundum impressam ante notam interpretatur .
si prohibuerunt nulla de eadem re in eundem diem consultatio sin permissum auspiciorum adhuc fides exigitur .
et illud quidem etiam hic notum auium uoces interrogare proprium gentis equorum quoque praesagia ac monitus experiri .
publice aluntur iisdem nemoribus ac lucis candidi et nullo mortali opere contacti quos pressos sacro curru sacerdos ac rex uel princeps ciuitatis comitantur ac fremitus obseruant .
nec ulli auspicio maior fides non solum apud plebem apud proceres apud sacerdotes se enim ministros deorum illos conscios putant .
est et alia obseruatio auspiciorum qua grauium bellorum euentus explorant .
eius gentis cum qua bellum est captiuum quoquo modo interceptum cum electo popularium suorum patriis quemque armis committunt uictoria huius uel illius pro praeiudicio accipitur .
de minoribus rebus principes consultant de maioribus omnes ita tamen ut ea quoque quorum penes plebem arbitrium est apud principes praetractentur .
coeunt nisi quid fortuitum et subitum incidit certis diebus cum aut inchoatur luna aut impletur nam agendis rebus hoc auspicatissimum initium credunt .
nec dierum numerum ut nos sed noctium computant .
sic constituunt sic condicunt nox ducere diem uidetur .
illud ex libertate uitium quod non simul nec ut iussi conueniunt sed et alter et tertius dies cunctatione coeuntium absumitur .
ut turbae placuit considunt armati .
silentium per sacerdotes quibus tum et coercendi ius est imperatur .
mox rex uel principes prout aetas cuique prout nobilitas prout decus bellorum prout facundia est audiuntur auctoritate suadendi magis quam iubendi potestate .
si displicuit sententia fremitu aspernantur sin placuit frameas concutiunt honoratissimum assensus genus est armis laudare .
licet apud concilium accusare quoque et discrimen capitis intendere .
distinctio poenarum ex delicto proditores et transfugas arboribus suspendunt ignauos et inbelles et corpore infames caeno ac palude iniecta insuper crate mergunt .
diuersitas supplicii illuc respicit tamquam scelera ostendi oporteat dum puniuntur flagitia abscondi .
sed et leuioribus delictis pro modo poena equorum numero conuicti multantur .
pars multae regi uel ciuitati pars ipsi qui uindicatur uel propinquis eius exsoluitur .
eliguntur in iisdem conciliis et principes qui iura per pagos reddunt centeni singulis ex plebe comites consilium simul et auctoritas adsunt .
nihil autem neque publicae neque priuatae rei nisi armati agunt .
sed arma sumere non ante cuiquam moris quam ciuitas suffecturum probauerit .
tum in ipso concilio uel principum aliquis uel pater uel propinqui scuto iuuenem ornant haec apud illos toga hic primus iuuentae honos ante hoc domus pars uidentur mox rei publicae .
insignis nobilitas aut magna patrum merita principis dignationem etiam adulescentulis assignant ceteri robustioribus ac iam pridem probatis aggregantur nec rubor inter comites aspici .
gradus quin etiam ipse comitatus habet iudicio eius quem sectantur et comitum aemulatio quibus primus apud principem suum locus et principum cui plurimi et acerrimi comites .
haec dignitas hae uires magno semper et electorum iuuenum globo circumdari in pace decus in bello praesidium .
nec solum in sua gente cuique sed apud finitimas quoque ciuitates id nomen ea gloria est si numero ac uirtute comitatus emineat expetuntur enim legationibus et muneribus ornantur et ipsa plerumque fama bella profligant .
cum uentum in aciem turpe principi uirtute uinci turpe comitatui uirtutem principis non adaequare .
iam uero infame in omnem uitam ac probrosum superstitem principi suo ex acie recessisse illum defendere tueri sua quoque fortia facta gloriae eius assignare praecipuum sacramentum est principes pro uictoria pugnant comites pro principe .
si ciuitas in qua orti sunt longa pace et otio torpeat plerique nobilium adulescentium petunt ultro eas nationes quae tum bellum aliquod gerunt quia et ingrata genti quies et facilius inter ancipitia clarescunt comitatum non nisi ui tueare exigunt enim principis sui liberalitate illum bellatorem equum illam cruentam frameam nam epulae et quamquam incompti largi tamen apparatus pro stipendio cedunt .
materia munificentiae per bella et raptus .
nec arare terram aut exspectare annum tam facile persuaseris quam uocare hostem et uulnera mereri pigrum quin immo et iners uidetur sudore acquirere quod possis sanguine parare .
quotiens bella non ineunt multum uenatibus plus per otium transigunt dediti somno fortissimus quisque ac bellicosissimus nihil agens delegata domus et Penatium et agrorum cura feminis et infirmissimo cuique ex familia ipsi hebent mira diuersitate naturae cum iidem homines sic ament inertiam et oderint quietem .
mos est ciuitatibus ultro ac uiritim conferre principibus uel armentorum uel frugum quod pro honore acceptum etiam necessitatibus subuenit .
gaudent praecipue finitimarum gentium donis quae non modo a singulis sed et publice mittuntur electi equi magnifica arma phalerae iam et pecuniam accipere docuimus .
nullas Germanorum populis urbes habitari satis notum est ne pati quidem inter se iunctas sedes .
colunt discreti ac diuersi ut fons ut campus ut nemus placuit .
uicos locant non in nostrum morem conexis et cohaerentibus aedificiis suam quisque domum spatio circumdat aduersus casus ignis remedium inscientia aedificandi .
ne caementorum quidem apud illos aut tegularum usus materia ad omnia utuntur informi et citra speciem aut delectationem .
quaedam loca diligentius illinunt terra ita pura ac splendente ut picturam ac liniamenta colorum imitetur .
solent et subterraneos specus aperire multo insuper fimo onerant suffugium hiemis et receptaculum frugibus quia rigorem frigorum eius modi loci molliunt et si quando hostis aduenit aperta populatur abdita autem et defossa aut ignorantur aut eo ipso fallunt quod quaerenda sunt .
tegumen omnibus sagum fibula aut si desit spina consertum cetera intecti totos dies iuxta focum atque ignem agunt .
locupletissimi ueste distinguuntur non fluitante sicut Sarmatae ac Parthi sed stricta et singulos artus exprimente .
gerunt et ferarum pelles proximi ripae neglegenter ulteriores exquisitius ut quibus nullus per commercia cultus .
eligunt feras et detracta uelamina spargunt maculis beluarum quas exterior Oceanus atque ignotum mare gignit .
nec alius feminis quam uiris habitus nisi quod feminae saepius lineis amictibus uelantur purpura uariant uestitus superioris in manicas non extendunt nudae brachia ac lacertos sed et proxima pars pectoris patet .
quamquam seuera illic matrimonia nec ullam morum partem magis laudaueris .
nam prope soli barbarorum singulis uxoribus contenti sunt exceptis admodum paucis qui non libidine sed ob nobilitatem plurimis nuptiis ambiuntur .
dotem non uxor marito sed uxori maritus offert .
intersunt parentes et propinqui ac munera probant munera non ad delicias muliebres quaesita nec quibus noua nupta comatur sed boues et frenatum equum et scutum cum framea .
in haec munera uxor accipitur atque in uicem ipsa armorum aliquid uiro affert hoc maximum uinculum haec arcana sacra hos coniugales deos arbitrantur .
ne se mulier extra uirtutum cogitationes bellorum casus putet ipsis incipientis matrimonii auspiciis admonetur uenire se laborum sociam idem in pace idem in proelio passuram hoc iuncti boues hoc paratus equus hoc data arma denuntiant .
sic uiuendum sic pereundum accipere se quae liberis inuiolata ac digna reddat quae nurus accipiant ad nepotes referantur .
ergo saepta pudicitia agunt nullis spectaculorum illecebris nullis conuiuiorum irritationibus corruptae .
litterarum secreta uiri pariter ac feminae ignorant .
paucissima in tam numerosa gente adulteria quorum poena praesens et maritis permissa abscisis crinibus nudatam coram propinquis expellit domo maritus ac per omnem uicum uerbere agit publicatae enim pudicitiae nulla uenia non forma non aetate non opibus maritum inuenerit .
nemo enim illic uitia ridet nec corrumpere et corrumpi saeculum uocatur .
melius quidem adhuc eae ciuitates in quibus tantum uirgines nubunt et cum spe uxoris semel transigitur .
sic unum accipiunt maritum quo modo unum corpus uitam ne ulla cogitatio ultra ne longior cupiditas ne tamquam maritum sed tamquam matrimonium ament .
numerum liberorum finire aut quemquam ex agnatis necare flagitium habetur ibi boni mores ualent quam alibi bonae leges .
in omni domo nudi ac sordidi in hos artus in haec corpora quae miramur excrescunt .
sua quemque mater uberibus alit nec ancillis aut nutricibus delegantur .
dominum ac seruum nullis educationis deliciis dignoscas inter eadem pecora in eadem humo degunt donec aetas separet ingenuos uirtus agnoscat .
sera iuuenum uenus inexhausta pubertas .
nec uirgines festinantur eadem iuuenta similis proceritas pares miscentur ac robora parentum liberi referunt .
sororum filiis idem apud auunculum qui apud patrem honor .
quidam sanctiorem hunc nexum sanguinis arbitrantur et in accipiendis obsidibus magis exigunt tamquam et animum firmius et domum latius teneant .
heredes tamen sui cuique liberi et nullum testamentum .
si liberi non sunt proximus gradus in possessione fratres patrui auunculi .
quanto plus propinquorum quanto maior affinium numerus tanto gratiosior senectus nec ulla orbitatis pretia .
suscipere tam inimicitias seu patris seu propinqui quam amicitias necesse est nec implacabiles durant luitur enim etiam homicidium certo armentorum ac pecorum numero satisfactionem uniuersa domus utiliter in publicum quia periculosiores sunt inimicitiae iuxta libertatem .
conuictibus et hospitiis non alia gens effusius indulget .
quemcumque mortalium arcere tecto nefas habetur pro fortuna quisque apparatis epulis excipit .
cum defecere qui modo hospes fuerat monstrator hospitii et comes proximam domum non inuitati adeunt .
nec interest pari humanitate accipiuntur .
notum quantum ad ius hospitis nemo discernit .
abeunti si quid poposcerit concedere moris et poscendi in uicem eadem facilitas .
gaudent muneribus sed nec data imputant nec acceptis obligantur .
statim e somno quem plerumque in diem extrahunt lauantur saepius calida ut apud quos plurimum hiems occupat .
lauti cibum capiunt separatae singulis sedes et sua cuique mensa .
tum ad negotia nec minus saepe ad conuiuia procedunt armati .
diem continuare potando nulli probrum .
crebrae ut inter uinolentos rixae raro conuiciis saepius caede et uulneribus transiguntur .
sed et de reconciliandis inuicem inimicis et iungendis affinitatibus et asciscendis principibus de pace denique ac bello plerumque in conuiuiis consultant tamquam nullo magis tempore aut ad simplices cogitationes pateat animus aut ad magnas incalescat .
gens non astuta nec callida aperit adhuc secreta pectoris licentia loci ergo detecta et nuda omnium mens .
postera die retractatur et salua utriusque temporis ratio est deliberant dum fingere nesciunt constituunt dum errare non possunt .
potui humor ex hordeo aut frumento in quandam similitudinem uini corruptus proximi ripae et uinum mercantur .
cibi simplices agrestia poma recens fera aut lac concretum sine apparatu sine blandimentis expellunt famem .
aduersus sitim non eadem temperantia .
si indulseris ebrietati suggerendo quantum concupiscunt haud minus facile uitiis quam armis uincentur .
genus spectaculorum unum atque in omni coetu idem nudi iuuenes quibus id ludicrum est inter gladios se atque infestas frameas saltu iaciunt .
exercitatio artem parauit ars decorem non in quaestum tamen aut mercedem quamuis audacis lasciuiae pretium est uoluptas spectantium .
aleam quod mirere sobrii inter seria exercent tanta lucrandi temeritate ut cum omnia defecerunt extremo ac nouissimo iactu de libertate ac de corpore contendant .
uictus uoluntariam seruitutem adit quamuis iuuenior quamuis robustior alligari se ac uenire patitur .
ea est in re praua peruicacia ipsi fidem uocant .
seruos condicionis huius per commercia tradunt ut se quoque pudore uictoriae exsoluant .
ceterum seruis non in nostrum morem descriptis per familiam ministeriis utuntur suam quisque sedem suos Penates regit .
frumenti modum dominus aut pecoris aut uestis ut colono iniungit et seruus hactenus paret cetera domus officia uxor ac liberi exsequuntur .
uerberare seruum ac uinculis et opere coercere rarum solent non disciplina et seueritate sed impetu et ira ut inimicum nisi quod impune est .
liberti non multum supra seruos sunt raro aliquod momentum in domo numquam in ciuitate exceptis dumtaxat iis gentibus quae regnantur .
ibi enim et super ingenuos et super nobiles ascendunt apud ceteros impares libertini libertatis argumentum sunt .
faenus agitare et in usuras extendere ignotum magis seruatur quam si uetitum esset .
agri pro numero cultorum ab uniuersis in uicem occupantur quos mox inter se secundum dignationem partiuntur facilitatem partiendi camporum spatia praestant .
arua per annos mutant et superest ager .
nec enim cum ubertate et amplitudine soli labore contendunt ut pomaria conserant et prata separent et hortos rigent sola terrae seges imperatur .
unde annum quoque ipsum non in totidem digerunt species hiems et uer et aestas intellectum ac uocabula habent autumni perinde nomen ac bona ignorantur .
funerum nulla ambitio id solum obseruatur ut corpora clarorum uirorum certis lignis crementur .
struem rogi nec uestibus nec odoribus cumulant sua cuique arma quorundam igni et equus adicitur .
sepulcrum caespes erigit monumentorum arduum et operosum honorem ut grauem defunctis aspernantur .
lamenta ac lacrimas cito dolorem et tristitiam tarde ponunt .
feminis lugere honestum est uiris meminisse .
haec in commune de omnium Germanorum origine ac moribus accepimus nunc singularum gentium instituta quatenus differant nationes e Germania in Gallias commigrauerint expediam .
ualidiores olim Gallorum res fuisse summus auctorum Diuus Iulius tradit credibile est etiam Gallos in Germaniam transgressos .
quantulum enim amnis obstabat quominus ut quaeque gens eualuerat occuparet sedes promiscuas adhuc et nulla regnorum potentia diuisas .
igitur inter Hercyniam siluam et Moenum amnes Heluetii ulteriora Boii Gallica utraque gens tenuere .
manet adhuc Boihaemi nomen loci ueterem memoriam quamuis mutatis cultoribus .
sed utrum Arauisci in Pannoniam ab Osis Germanorum natione an Osi ab Arauiscis in Germaniam commigrauerint cum eodem adhuc sermone institutis moribus utantur incertum est quia pari olim inopia ac libertate eadem utriusque ripae bona erant .
Treueri et Neruii circa affectationem Germanicae originis ultro ambitiosi sunt tamquam per hanc gloriam sanguinis a similitudine et inertia Gallorum separentur .
ipsam Rheni ripam haud dubie Germanorum populi colunt Uangiones Triboci Nemetes .
ne Ubii quidem quamquam Romana colonia esse meruerint ac libentius Agrippinenses conditoris sui nomine uocentur origine erubescunt transgressi olim et experimento fidei super ipsam Rheni ripam collocati ut arcerent non ut custodirentur .
omnium harum gentium uirtute praecipui Bataui non multum ex ripa sed insulam Rheni amnis colunt Chattorum quondam populus et seditione domestica in eas sedes transgressus in quibus pars Romani imperii fierent .
manet honos et antiquae societatis insigne nam nec tributis contemnuntur nec publicanus atterit exempti oneribus et collationibus et tantum in usum proeliorum sepositi uelut tela atque arma bellis reseruantur .
est in eodem obsequio et Mattiacorum gens protulit enim magnitudo populi Romani ultra Rhenum ueteres terminos imperii reuerentiam .
ita sede in sua ripa mente agunt cetera similes Batauis nisi quod ipso adhuc terrae suae solo et caelo acrius animantur .
non numerauerim inter Germaniae populos quamquam trans Rhenum consederint eos qui decumates agros exercent leuissimus quisque Gallorum et inopia audax dubiae possessionis solum occupauere mox limite acto praesidiis sinus imperii et pars prouinciae habentur .
ultra hos Chatti initium sedis ab Hercynio saltu incohant non ita effusis ac palustribus locis ut ceterae ciuitates in quas Germania patescit durant colles paulatim rarescunt et Chattos suos saltus Hercynius prosequitur simul atque deponit .
duriora genti corpora stricti artus minax uultus et maior animi uigor .
multum ut inter Germanos rationis ac sollertiae praeponere electos audire praepositos nosse ordines intellegere occasiones differre impetus disponere diem uallare noctem fortunam inter dubia uirtutem inter certa numerare rarissimum nec nisi Romanae disciplinae concessum plus reponere in duce quam in exercitu .
omne robur in pedite quem super arma ferramentis quoque et copiis onerant alios ad proelium ire uideas Chattos ad bellum .
rari excursus et fortuita pugna .
equestrium sane uirium id proprium cito parare uictoriam cito cedere uelocitas iuxta formidinem cunctatio propior constantiae est .
et aliis Germanorum populis usurpatum raro et priuata cuiusque audentia apud Chattos in consensum uertit ut primum adoleuerint crinem submittere nec nisi hoste caeso exuere uotiuum uirtuti oris habitum .
super sanguinem et spolia reuelant frontem tum demum pretia nascendi rettulisse patria ac parentibus ferunt ignauis et imbellibus manet squalor .
fortissimus quisque ferreum insuper anulum ignominiosum id genti uelut uinculum gestat donec se caede hostis absoluat .
plurimis Chattorum hic placet habitus canent insignes et hostibus simul monstrati .
omnium penes hos initia pugnarum haec prima semper acies uisu noua nam ne in pace quidem uultu mitiore mansuescunt .
nulli domus aut ager aut aliqua cura prout ad quemque uenere aluntur prodigi alieni contemptores sui donec exsanguis senectus tam durae uirtuti impares faciat .
proximi Chattis certum iam alueo Rhenum terminus esse sufficiat Usipi ac Tencteri colunt .
Tencteri super solitum bellorum decus equestris disciplinae arte praecellunt nec maior apud Chattos peditum laus quam Tencteris equitum .
sic instituere maiores posteri imitantur .
hi lusus infantium haec iuuenum aemulatio perseuerant senes .
inter familiam et Penates et iura successionum equi traduntur excipit filius non ut cetera maximus natu sed prout ferox bello et melior .
iuxta Tencteros Bructeri olim occurrebant nunc Chamauos et Angriuarios immigrasse narratur pulsis Bructeris ac penitus excisis uicinarum consensu nationum seu superbiae odio seu praedae dulcedine seu fauore quodam erga nos deorum nam ne proelii inuidere .
super sexaginta milia non armis Romanis sed quod magnificentius est oblectationi ceciderunt .
maneat quaeso gentibus si non amor nostri at certe odium sui quando urgentibus imperii fatis nihil iam praestare fortuna maius potest quam hostium discordiam .
Angriuarios et Chamauos a tergo Dulgubini et Chasuarii cludunt gentes haud perinde memoratae a fronte Frisii excipiunt .
maioribus Frisiis uocabulum est ex modo uirium .
utraeque nationes usque ad Oceanum Rheno praetexuntur inmensos insuper lacus et Romanis classibus nauigatos .
ipsum quin etiam Oceanum illa temptauimus et superesse adhuc Herculis columnas fama uulgauit adiit Hercules seu quicquid ubique magnificum est in claritatem eius referre consensimus .
nec defuit audentia Druso Germanico sed obstitit Oceanus in se simul atque in Herculem inquiri .
mox nemo temptauit ac reuerentius uisum de actis deorum credere quam scire .
hactenus in occidentem Germaniam nouimus in septentrionem ingenti flexu redit .
ac primo statim Chaucorum gens quamquam incipiat a Frisiis ac partem litoris occupet omnium quas exposui gentium lateribus obtenditur donec in Chattos usque sinuetur .
tam immensum terrarum spatium non tenent tantum Chauci sed et implent populus inter Germanos nobilissimus magnitudinem suam malit iustitia tueri .
sine cupiditate sine impotentia quieti nulla prouocant bella nullis raptibus aut latrociniis populantur .
id praecipuum uirtutis ac uirium argumentum est quod ut superiores agant non per iniurias assequuntur prompta tamen omnibus arma ac si res poscat exercitus plurimum uirorum et quiescentibus eadem fama .
in latere Chaucorum Cherusci nimiam ac marcentem diu pacem illacessiti nutrierunt iucundius quam tutius fuit quia inter impotentis et ualidos falso quiescas ubi manu agitur modestia ac probitas nomina superioris sunt .
ita qui olim boni Cherusci nunc inertes ac stulti uocantur Chattis uictoribus fortuna in sapientiam cessit .
tracti ruina Cheruscorum et Fosi contermina gens aduersarum rerum ex aequo socii sunt cum in secundis minores fuissent .
eundem Germaniae sinum proximi Oceano Cimbri tenent parua nunc ciuitas sed gloria ingens .
famae lata uestigia manent utraque ripa castra ac spatia quorum ambitu nunc quoque metiaris molem gentis et tam magni exitus fidem .
sescentesimum et quadragesimum annum urbs nostra agebat cum primum Cimbrorum audita sunt arma Caecilio Metello et Papirio Carbone consulibus .
ex quo si ad alterum imperatoris Traiani consulatum computemus ducenti ferme et decem anni colliguntur tam diu Germania uincitur .
medio tam longi aeui spatio multa in uicem damna .
non Samnis non Poeni non Hispaniae ne Parthi quidem saepius admonuere quippe regno Arsacis acrior est Germanorum libertas .
quid enim aliud nobis quam caedem Crassi amisso et ipse Pacoro infra Uentidium deiectus Oriens obiecerit .
at Germani Carbone et Cassio et Scauro Aurelio et Seruilio Caepione Mallio fusis uel captis quinque simul consularis exercitus populo Romano Uarum cum eo legiones etiam Caesari abstulerunt nec impune Caius Marius in Italia Diuus Iulius in Gallia Drusus ac Nero et Germanicus in suis eos sedibus perculerunt mox ingentes Cai Caesaris minae in ludibrium uersae .
inde otium donec occasione discordiae nostrae et ciuilium armorum expugnatis legionum hibernis etiam Gallias affectauere ac rursus pulsi inde proximis temporibus triumphati magis quam uicti sunt .
nunc de Suebis dicendum est quorum non una ut Chattorum gens maiorem enim Germaniae partem obtinent propriis adhuc nationibus discreti quamquam in commune Suebi uocentur .
insigne gentis obliquare crinem substringere sic Suebi a ceteris Germanis sic Sueborum ingenui a seruis separantur .
in aliis gentibus seu cognatione aliqua Sueborum seu quod saepe accidit imitatione rarum et intra iuuentae spatium apud Suebos usque ad canitiem horrentem capillum retro sequuntur ac saepe in ipso uertice religant principes et ornatiorem habent .
ea cura formae sed innoxia neque enim ut ament in altitudinem quandam et terrorem adituri bella compti hostium oculis ornantur .
uetustissimos se Sueborum Semnones memorant fides antiquitatis religione firmatur .
stato tempore in siluam auguriis patrum et prisca formidine sacram omnes eiusdem sanguinis populi legationibus coeunt publice homine celebrant barbari ritus horrenda primordia .
est et alia luco reuerentia nemo nisi uinculo ligatus ingreditur ut minor et potestatem numinis prae se ferens .
si forte prolapsus est attolli et insurgere haud licitum per humum euoluuntur .
omnis superstitio respicit tamquam inde initia gentis ibi regnator omnium deus cetera subiecta atque parentia .
adicit auctoritatem fortuna Semnonum centum pagi iis habitantur corpore efficitur ut se Sueborum caput credant .
contra Langobardos paucitas nobilitat plurimis ac ualentissimis nationibus cincti non per obsequium sed proeliis ac periclitando tuti sunt .
Reudigni deinde et Auiones et Anglii et Uarini et Eudoses et Suardones et Nuitones fluminibus aut siluis muniuntur .
nec quicquam notabile in singulis nisi quod in commune Nerthum id est Terram matrem colunt interuenire rebus hominum inuehi populis arbitrantur .
est in insula Oceani castum nemus in eo uehiculum ueste contectum attingere uni sacerdoti concessum .
is adesse penetrali deam intellegit bubus feminis multa cum ueneratione prosequitur .
laeti tunc dies festa loca quaecumque aduentu dignatur .
non bella ineunt non arma sumunt clausum omne ferrum pax et quies tunc tantum nota tunc tantum amata donec idem sacerdos satiatam conuersatione mortalium deam templo reddat .
mox uehiculum et uestes et si credere uelis numen ipsum secreto lacu abluitur .
serui ministrant quos statim idem lacus haurit .
arcanus hinc terror ignorantia quid sit illud quod tantum perituri uident .
et haec quidem pars Sueborum in secretiora Germaniae porrigitur propior ut quo modo paulo ante Rhenum sic nunc Danuuium sequar Hermundurorum ciuitas fida Romanis solis Germanorum non in ripa commercium sed penitus atque in splendidissima Raetiae prouinciae colonia .
passim et sine custode transeunt et cum ceteris gentibus arma modo nostra ostendamus his domos patefecimus non concupiscentibus .
in Hermunduris Albis oritur flumen inclutum et notum olim nunc tantum auditur .
iuxta Hermunduros Naristi ac deinde Marcomani et Quadi agunt .
praecipua Marcomanorum gloria atque ipsa etiam sedes pulsis olim Boiis uirtute parta .
nec Naristi degenerant .
Germaniae uelut frons est quatenus Danuuio peragitur .
Marcomanis usque ad nostram memoriam reges manserunt ex gente ipsorum nobile Marobodui et Tudri genus iam et externos patiuntur sed uis et potentia regibus ex auctoritate Romana .
raro armis nostris saepius pecunia iuuantur nec minus ualent .
retro Marsigni Cotini Osi Buri terga Marcomanorum claudunt .
e quibus Marsigni et Buri sermone Suebos referunt Cotinos Gallica Osos Pannonica lingua coarguit non esse Germanos et quod tributa patiuntur .
partem tributorum Sarmatae partem Quadi ut alienigenis imponunt Cotini quo magis pudeat et ferrum effodiunt .
hi populi pauca campestrium ceterum saltus et uertices montium insederunt .
dirimit enim Suebiam continuum montium iugum ultra quod plurimae gentes agunt ex quibus latissime patet Lugiorum nomen in plures ciuitates diffusum .
ualentissimas nominasse sufficiet Harios Helueconas Manimos Helisios Nahanarualos .
apud Nahanarualos antiquae religionis lucus ostenditur .
praesidet sacerdos muliebri ornatu sed deos interpretatione Romana Castorem memorant .
ea uis numini nomen Alcis .
nulla simulacra nullum peregrinae superstitionis uestigium ut fratres tamen ut iuuenes uenerantur .
ceterum Harii super uires quibus enumeratos paulo ante populos antecedunt truces insitae feritati arte ac tempore lenocinantur nigra scuta tincta corpora atras ad proelia noctes legunt formidine atque umbra feralis exercitus terrorem inferunt nullo hostium sustinente nouum ac uelut infernum aspectum nam primi in omnibus proeliis oculi uincuntur .
trans Lugios Gotones regnantur paulo iam adductius quam ceterae Germanorum gentes nondum tamen supra libertatem .
protinus deinde ab Oceano Rugii et Lemouii harum gentium insigne rotunda scuta breues gladii et erga reges obsequium .
Suionum hinc ciuitates ipso in Oceano praeter uiros classibus ualent .
forma nauium eo differt quod utrimque prora paratam semper appulsui frontem agit .
nec uelis ministrant nec remos in ordinem lateribus adiungunt solutum ut in quibusdam fluminum et mutabile ut res poscit hinc uel illinc remigium .
est apud illos et opibus honos unus imperitat nullis iam exceptionibus non precario iure parendi .
nec arma ut apud ceteros Germanos in promiscuo sed clausa sub custode et quidem seruo quia subitos hostium incursus prohibet Oceanus otiosae porro armatorum manus facile lasciuiunt enimuero neque nobilem neque ingenuum ne libertinum quidem armis praeponere regia utilitas est .
trans Suionas aliud mare pigrum ac prope immotum quo cingi terrarum orbem hinc fides quod extremus cadentis iam solis fulgor in ortus edurat adeo clarus ut sidera hebetet sonum insuper emergentis audiri equorum et radios capitis aspici persuasio adicit .
illuc usque et fama uera tantum natura .
ergo iam dextro Suebici maris litore Aestiorum gentes adluuntur quibus ritus Sueborum lingua Britannicae propior .
matrem deum uenerantur .
insigne superstitionis formas aprorum gestant id pro armis tutela securum deae cultorem etiam inter hostis praestat .
rarus ferri frequens fustium usus .
frumenta fructus patientius quam pro solita Germanorum inertia laborant .
sed et mare scrutantur ac soli omnium sucinum quod ipsi glesum uocant inter uada atque in ipso litore legunt .
nec quae natura ratio gignat ut barbaris quaesitum diu quin etiam inter cetera eiectamenta maris iacebat donec luxuria nostra dedit nomen .
ipsis in nullo usu rude legitur informe perfertur mirantes accipiunt .
sucum tamen arborum esse intellegas quia terrena quaedam atque etiam uolucria animalia plerumque interlucent quae implicata humore mox durescente materia cluduntur .
fecundiora igitur nemora sicut Orientis secretis ubi tura sudantur ita Occidentis insulis inesse crediderim quae uicini solis radiis expressa atque liquentia in proximum mare labuntur ac ui tempestatum in aduersa litora exundant .
si naturam sucini admoto igni temptes in modum taedae accenditur flammam pinguem et olentem mox ut in picem lentescit .
Suionibus Sithonum gentes continuantur .
cetera similes uno differunt quod femina dominatur in tantum non modo a libertate sed etiam a seruitute degenerant .
hic Suebiae finis .
Peucinorum et Fennorum nationes Germanis an Sarmatis ascribam dubito .
quamquam Peucini quos quidam Bastarnas uocant sermone cultu sede ac domiciliis ut Germani agunt .
sordes omnium ac torpor procerum .
conubiis mixtis nonnihil in Sarmatarum habitum foedantur .
Uenethi multum ex moribus traxerunt nam quicquid inter Peucinos siluarum ac montium erigitur latrociniis pererrant .
hi tamen inter Germanos potius referuntur quia et domos figunt et scuta gestant et pedum usu ac pernicitate gaudent quae omnia diuersa Sarmatis sunt in plaustro uiuentibus .
Fennis mira feritas foeda paupertas non arma non equi non Penates uictui herba uestitui pelles cubile humus solae in sagittis spes quas inopia ferri ossibus asperant .
uenatus uiros pariter ac feminas alit passim enim comitantur praedae petunt .
nec aliud infantibus ferarum suffugium quam ut in aliquo ramorum nexu contegantur huc redeunt iuuenes hoc senum receptaculum .
sed beatius arbitrantur quam ingemere agris illaborare domibus suas fortunas spe uersare securi aduersus homines securi aduersus deos rem difficillimam assecuti sunt ut illis ne uoto quidem opus esset .
cetera iam fabulosa Hellusios et Oxionas ora hominum corpora atque artus ferarum gerere quod ego ut incompertum in medium relinquam .
